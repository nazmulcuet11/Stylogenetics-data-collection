




চিরকুমার-সভা








নাটকের পাত্রপাত্রীগণ 

  চন্দ্রমাধববাবু                  কলিকাতার কোনো কলেজের অধ্যাপক 


                         চিরকুমার-সভার সভাপতি 


  শ্রীশ, বিপিন, পূর্ণ             চিরকুমার-সভার সভ্যগণ 
  অক্ষয়কুমার                  জগত্তারিণীর বড়ো জামাতা 
  রসিকদাদা                   জগত্তারিণীর দূরসম্পর্কীয় খুড়া 
  বনমালী                     ঘটক 
  গুরুদাস                      ওস্তাদ 
  দারুকেশ্বর, মৃত্যুঞ্জয়          কুলীন যুবকদ্বয় 
  জগত্তারিণী                  বিধবা হিন্দু মহিলা 
  পুরবালা                      জগত্তারিণীর জ্যেষ্ঠা কন্যা, অক্ষয়কুমারের স্ত্রী 
  শৈলবালা                     জগত্তারিণীর বিধবা কন্যা 
  নৃপবালা, নীরবালা           জগত্তারিণীর দুই অবিবাহিতা কন্যা 
  নির্মলা                       চন্দ্রমাধববাবুর অবিবাহিতা ভাগিনেয়ী 
  







চিরকুমার-সভা
প্রথম অঙ্ক 
প্রথম দৃশ্য
অক্ষয়ের বৈঠকখানা 
অক্ষয় ও পুরবালা

পুরবালা।  তোমার নিজের বোন হলে দেখতুম কেমন চুপ করে বসে থাকতে। এত দিনে এক-একটির 
তিনটি-চারটি করে পাত্র জুটিয়ে আনতে। ওরা আমার বোন কিনা—
অক্ষয়।  মানবচরিত্রের  কিছুই  তোমার  কাছে  লুকোনো  নেই।  নিজের  বোনে  এবং  স্ত্রীর  বোনে  যে  কত প্রভেদ তা এই কাঁচা বয়সেই বুঝে নিয়েছ। তা ভাই, শ্বশুরের কোনো কন্যাটিকেই পরের হাতে সমর্পণ করতে কিছুতেই মন সরে না— এ বিষয়ে আমার ঔদার্যের অভাব আছে তা স্বীকার করতে হবে।
পুরবালা।  দেখো, তোমার সঙ্গে আমার একটা বন্দোবস্ত করতে হচ্ছে।
অক্ষয়।  একটা চিরস্থায়ী বন্দোবস্ত তো মন্ত্র পড়ে বিবাহের দিনেই হয়ে গেছে, আবার আর একটা!
পুরবালা।  ওগো, এটা তত ভয়ানক নয়। এটা হয়তো তেমন অসহ্য না হতেও পারে।
অক্ষয়।  সখী, তবে খুলে বলো।

গান

কী জানি কী ভেবেছ মনে


খুলে বলো ললনে।



কী কথা হায় ভেসে যায় ওই



ছলছল নয়নে।



পুরবালা।  ওস্তাদজি, থামো। আমার প্রস্তাব এই যে দিনের মধ্যে একটা সময় ঠিক করো যখন তোমার ঠাট্টা বন্ধ থাকবে, যখন তোমার সঙ্গে দুটো-একটা কাজের কথা হতে পারবে।
অক্ষয়।  গরিবের ছেলে, স্ত্রীকে কথা বলতে দিতে ভরসা হয় না, পাছে খপকরে বাজুবন্ধ চেয়ে বসে।

গান

পাছে          চেয়ে বসে আমার মন
আমি          তাই ভয়ে ভয়ে থাকি।
পাছে          চোখে চোখে পড়ে বাঁধা
আমি         তাই তো তুলি নে আঁখি।


পুরবালা।  তবে যাও।









চিরকুমার-সভা

অক্ষয়।  না না, রাগারাগি না। আচ্ছা, যা বল তাই শুনব। খাতায় নাম লিখিয়ে তোমার ঠাট্টানিবারণী সভার সভ্য হব। তোমার সামনে কোনো রকমের বেয়াদবি করব না। তা, কী কথা হচ্ছিল। শ্যালীদের বিবাহ। উত্তম প্রস্তাব।
পুরবালা।  দেখো,  এখন বাবা নেই।  মা তোমারই  মুখ চেয়ে আছেন।  তোমারই  কথা শুনে এখনো তিনি বেশি বয়স পর্যন্ত মেয়েদের লেখাপড়া শেখাচ্ছেন। এখন যদি সৎপাত্র না জুটিয়ে দিতে পার তা হলে কী অন্যায় হবে ভেবে দেখো দেখি।
অক্ষয়।  আমি তো তোমাকে বলেইছি তোমরা কোনো ভাবনা কোরো না। আমার শ্যালীপতিরা গোকুলে বাড়ছেন। 
পুরবালা।  গোকুলটি কোথায়।
অক্ষয়।  যেখান থেকে এই হতভাগ্যকে তোমার গোষ্ঠে ভর্তি করেছ। আমাদের সেই চিরকুমার-সভা।
পুরবালা।  প্রজাপতির সঙ্গে তাদের যে লড়াই।
অক্ষয়।  দেবতার  সঙ্গে  লড়াই  করে  পারবে  কেন।  তাঁকে  কেবল  চটিয়ে  দেয়  মাত্র।  সেইজন্যে  ভগবান প্রজাপতির বিশেষ ঝোঁক ঐ সভাটার উপরেই। সরা-চাপা হাঁড়ির মধ্যে মাংস যেমন গুমে গুমে সিদ্ধ হতে থাকে প্রতিজ্ঞার মধ্যে চাপা থেকে সভ্যগুলিও একেবারে হাড়ের কাছ পর্যন্ত নরম হয়ে উঠেছেন, দিব্যি বিবাহযোগ্য হয়ে এসেছেন— এখন পাতে দিলেই হয়। আমিও তো এক কালে ঐ সভার সভাপতি ছিলুম।
পুরবালা।  তোমার কী রকম দশাটা হয়েছিল।
অক্ষয়।  সে আর কী বলব। প্রতিজ্ঞা ছিল স্ত্রী শব্দ পর্যন্ত মুখে উচ্চারণ করব না, কিন্তু শেষকালে এমনি হল যে মনে হত শ্রীকৃষ্ণের ষোলো-শো গোপিনী যদি বা সম্প্রতি দুষ্প্রাপ্য হন অন্তত মহাকালীর চৌষট্টি হাজার যোগিনীর  সন্ধান  পেলেও  একবার  পেট  ভরে  প্রেমালাপটা  করে  নিই—  ঠিক  সেই  সময়টাতেই  তোমার  সঙ্গে সাক্ষাৎ হল আর-কি!
পুরবালা।  চৌষট্টি হাজারের শখ মিটল?
অক্ষয়।  সে আর তোমার মুখের সামনে বলব না। জাঁক হবে। তবে ইশারায় বলতে পারি, মা কালী দয়া করেছেন বটে।
পুরবালা।  তবে  আমিও  বলি,  বাবা  ভোলানাথের  নন্দীভৃঙ্গীর  অভাব  ছিল  না,  আমাকে  বুঝি  তিনি  দয়া করেছিলেন।
অক্ষয়।  তা হতে পারে, সেইজন্যেই কার্তিকটি পেয়েছ।
পুরবালা।  আবার ঠাট্টা শুরু হল?
অক্ষয়।  কার্তিকের কথাটা বুঝি ঠাট্টা? গা ছুঁয়ে বলছি, ওটা আমার অন্তরের বিশ্বাস।


শৈলবালার প্রবেশ

শৈলবালা।  মুখুজ্জেমশায়, এইবার তোমার ছোটো দুটি শ্যালীকে রক্ষা করো।
অক্ষয়।  যদি অরক্ষণীয়া হয়ে থাকেন তো আমি আছি। ব্যাপারটা কী।
শৈলবালা।  মার  কাছে  তাড়া  খেয়ে  রসিকদাদা  কোথা  থেকে  একজোড়া  কুলীনের  ছেলে  এনে  হাজির করেছেন, মা স্থির করেছেন তাদের সঙ্গেই তাঁর দুই মেয়ের বিবাহ দেবেন।
অক্ষয়।  ওরে  বাস  রে।  একেবারে  বিয়ের  এপিডেমিক।  প্লেগের  মতো।  এক  বাড়িতে  একসঙ্গে  দুই  কন্যেকে আক্রমণ। ভয় হয় পাছে আমাকেও ধরে!
 






চিরকুমার-সভা
গান

বড়ো থাকি কাছাকাছি,
তাই ভয়ে ভয়ে আছি।


নয়ন বচন কোথায় কখন বাজিলে বাঁচি না-বাঁচি।



শৈলবালা।  এই কি তোমার গান গাবার সময় হল।
অক্ষয়।  কী করব ভাই। রোশনচৌকি বাজাতে শিখি নি, তা হলে ধরতুম। বল কী। শুভকর্ম! দুই শ্যালীর উদ্‌বাহবন্ধন! কিন্তু এত তাড়াতাড়ি কেন। 
শৈলবালা।  বৈশাখ মাসের পর আসছে বছরে অকাল পড়বে, আর বিয়ের দিন নেই।
পুরবালা।  তোরা আগে থাকতে ভাবিস কেন শৈল, পাত্র আগে দেখা যাক তো।


জগত্তারিণীর প্রবেশ

জগত্তারিণী।  বাবা অক্ষয়।
অক্ষয়।  কী মা।
জগত্তারিণী।  তোমার কথা শুনে আর তো মেয়েদের রাখতে পারি নে।
শৈলবালা।  মেয়েদের রাখতে পার না বলেই কি মেয়েদের ফেলে দেবে মা।
জগত্তারিণী।  ঐ তো। তোদের কথা শুনলে গায়ে জ্বর আসে। বাবা অক্ষয়, শৈল বিধবা মেয়ে, ওকে এত পড়িয়ে, পাস করিয়ে, কী হবে বলো দেখি। ওর এত বিদ্যের দরকার কী।
অক্ষয়।  মা, শাস্ত্রে লিখেছে, মেয়েমানুষের একটা-না-একটা কিছু উৎপাত থাকা চাই— হয় স্বামী, নয় বিদ্যে, নয় হিস্টিরিয়া। দেখো-না, লক্ষ্মীর আছেন বিষ্ণু, তাঁর আর বিদ্যের দরকার হয় নি, তাই স্বামীটিকে এবং পেঁচাটিকে নিয়েই আছেন; আর সরস্বতীর স্বামী নেই, কাজেই তাঁকে বিদ্যে নিয়ে থাকতে হয়।
জগত্তারিণী।  তা, যা বল বাবা, আসছে বৈশাখে মেয়েদের বিয়ে দেবই।
পুরবালা।  হাঁ মা, আমারও সেই মত। মেয়েমানুষের সকাল সকাল বিয়ে হওয়াই ভালো।
অক্ষয়।  (জনান্তিকে) তা তো বটেই। বিশেষত যখন একাধিক স্বামী শাস্ত্রে নিষেধ তখন সকাল সকাল বিয়ে করে সময়ে পুষিয়ে নেওয়া চাই।
পুরবালা।  আঃ কী বকছ। মা শুনতে পাবেন।
জগত্তারিণী।  রসিককাকা আজ পাত্র দেখাতে আসবেন। তা, চল্‌ মা পুরি, তাদের জলখাবার ঠিক করে রাখিগে।


[ জগত্তারিণী ও পুরবালার প্রস্থান


শৈলবালা।  আর তো দেরি করা যায় না মুখুজ্জেমশায়। এইবার তোমার সেই চিরকুমার-সভার বিপিনবাবু শ্রীশবাবুকে বিশেষ একটু তাড়া না দিলে চলছে না। আহা, ছেলে দুটি চমৎকার। আমাদের নেপো আর নীরর সঙ্গে দিব্যি মানায়। তুমি তো চৈত্রমাস যেতে না-যেতে আপিস ঘাড়ে করে সিমলে যাবে, এবারে মাকে ঠেকিয়ে রাখা শক্ত হবে।
 






চিরকুমার-সভা

অক্ষয়।  কিন্তু, তাই ব’লে সভাটিকে হঠাৎ অসময়ে তাড়া লাগালে যে চমকে যাবে। ডিমের খোলা ভেঙে ফেললেই কিছু পাখি বেরোয় না। যথোচিত তা দিতে হবে, তাতে সময় লাগে।
শৈলবালা।  বেশ তো, তা দেবার ভার আমি নেব মুখুজ্জেমশায়।
অক্ষয়।  আর-একটু খোলসা করে বলতে হচ্ছে।
শৈলবালা।  ঐ  তো  দশ  নম্বরে  ওদের  সভা?  আমাদের  ছাদের  উপর  দিয়ে  দেখন-হাসির  বাড়ি  পেরিয়ে ওখানে ঠিক যাওয়া যাবে। আমি পুরুষবেশে ওদের সভার সভ্য হব, তার পরে সভা কতদিন টেঁকে আমি দেখে নেব।
অক্ষয়।  তা হলে জন্মটা বদলে নিয়ে আর-একবার সভ্য হব। একবার তোমার দিদির হাতে নাকাল হয়েছি, এবার তোমার হাতে। কুমার হবার সুখটাই ঐ— কটাক্ষবাণগুলোকে লক্ষ্যভেদ করবার সুযোগ দেওয়া যায়।
শৈলবালা।  ছি মুখুজ্জেমশায়, তুমি সেকেলে হয়ে যাচ্ছ। ঐ-সব নয়নবাণ-টানগুলোর এখন কি আর চলন আছে। যুদ্ধবিদ্যার যে এখন অনেক বদল হয়ে গেছে।

নৃপবালা ও নীরবালার প্রবেশ
নৃপ শান্ত স্নিগ্ধ, নীর তাহার বিপরীত— কৌতুকে এবং চাঞ্চল্যে সে সর্বদাই আন্দোলিত

নীরবালা। (শৈলকে জড়াইয়া ধরিয়া) মেজদিদিভাই, আজ কারা আসবে বল্‌ তো।
নৃপবালা।  মুখুজ্জেমশায়, আজ কি তোমার বন্ধুদের নিমন্ত্রণ আছে। জলখাবারের আয়োজন হচ্ছে কেন।
অক্ষয়।  ঐ তো! বই পড়ে পড়ে চোখ কানা করলে— পৃথিবীর আকর্ষণে উল্কাপাত কী করে ঘটে সে-সমস্ত লাখ-দুলাখ ক্রোশের খবর রাখ, আর আজ ১৮ নম্বর মধুমিস্ত্রির গলিতে কার আকর্ষণে কে এসে পড়ছে সেটা অনুমান করতেও পারলে না?
নীরবালা।  বুঝেছি ভাই সেজদিদি। তোর বর আসছে ভাই, তাই সকালবেলা আমার বাঁ চোখ নাচছিল।
নৃপবালা।  তোর বাঁ চোখ নাচলে আমার বর আসবে কেন।
নীরবালা।  তা ভাই, আমার বাঁ চোখটা নাহয় তোর বরের জন্যে নেচে নিলে, তাতে আমি দুঃখিত নই। কিন্তু মুখুজ্জেমশায়, জলখাবার তো দুটি লোকের জন্যে দেখলুম, সেজদিদি কি স্বয়ম্বরা হবে নাকি।
অক্ষয়।  আমাদের ছোড়দিদিও বঞ্চিত হবেন না।
নীরবালা।  আহা মুখুজ্জেমশায়, কী সুসংবাদ শোনালে। তোমাকে কী বকশিশ দেব। এই নাও আমার গলার হার, আমার দু হাতের বালা।
শৈলবালা।  আঃ ছি, হাত খালি করিস নে।


নীরবালা।  আজ আমাদের বরের অনারে পড়ার ছুটি দিতে হবে মুখুজ্জেমশায়।
নৃপবালা।  আঃ, কী বর বর করছিস। দেখো তো ভাই মেজদিদি।
অক্ষয়।  ওকে ঐজন্যেই  তো  বর্বরা  নাম  দিয়েছি। অয়ি বর্বরে,  ভগবান  তোমাদের  কটি  সহোদরাকে এই একটি অক্ষয় বর দিয়ে রেখেছেন, তবু তৃপ্তি নেই?
নীরবালা।  সেইজন্যেই তো লোভ বেড়ে গেছে।








চিরকুমার-সভা
নৃপ তাহাকে টানিয়া লইয়া চলিল

(চলিতে চলিতে) এলে খবর দিয়ো মুখুজ্জেমশায়, ফাঁকি দিয়ো না। দেখছ তো সেজদিদি কিরকম চঞ্চল হয়ে উঠেছে।—


                 গান

না ব’লে যায় পাছে সে
আঁখি মোর ঘুম না জানে।


অক্ষয়।  ভয়  নেই,  ভয়  নেই।  একটা  যায়  তো  আর-একটা  আসবে।  যে  বিধাতা  আগুন  সৃষ্টি  করেছেন পতঙ্গও তিনিই জুটিয়ে দেবেন। এখন গানটা চলুক।
নীরবালা।—   


কাছে তার রই, তবুও


ব্যথা যে রয় পরানে।


অক্ষয়।  নীরু, এটা তো আগন্তুকদের লক্ষ্য করে তৈরি হয় নি। কাছের মানুষটি কে বলো তো।
নীরবালা।—


যে পথিক পথের ভুলে
এল মোর প্রাণের কূলে
পাছে তার ভুল ভেঙে যায়


চলে যায় কোন্‌ উজানে,
আঁখি মোর ঘুম না জানে।


অক্ষয়।  এ তো আমার সঙ্গে মিলছে। কিন্তু ভাই, জেনেশুনেই পথ ভুলেছি, সুতরাং সে ভুল ভাঙবার রাস্তা রাখি নি।
নীরবালা।—


এল যেই এল আমার আগল টুটে,
খোলা দ্বার দিয়ে আবার যাবে ছুটে।


খেয়ালের হাওয়া লেগে
যে খেপা ওঠে জেগে  
 সে কি আর সেই অবেলায়


মিনতির বাধা মানে।
  আঁখি মোর ঘুম না জানে।


অক্ষয়।—


গান


না, না গো, না
 কোরো না ভাবনা—








চিরকুমার-সভা

যদি বা নিশি যায় যাব না, যাব না।


যখনই চলে যাই
আসিব বলে যাই,


আলো ছায়ার পথে করি আনাগোনা।
দোলাতে দোলে মন মিলনে বিরহে।
বারে বারেই জানি তুমি তো চির হে।


ক্ষণিক আড়ালে
বারেক দাঁড়ালে


মরি ভয়ে ভয়ে পাব কি পাব না।


নীরবালা।  বড়ো নিশ্চিন্ত হলুম। তা হলে ঘুমোতে পারি।
অক্ষয়।  নির্ভয়ে।   


[ নৃপবালা ও নীরবালার প্রস্থান


শৈলবালা।  মুখুজ্জেমশায়,  আমি  ঠাট্টা  করছি  নে—  আমি  চিরকুমার-সভার সভ্য  হব।  কিন্তু  আমার সঙ্গে পরিচিত একজন কাউকে চাই তো। তোমার বুঝি আর সভ্য হবার জো নেই?
অক্ষয়।  না,  আমি  পাপ  করেছি।  তোমার  দিদি  আমার  তপস্যা  ভঙ্গ  করে  আমাকে  স্বর্গ  হতে  বঞ্চিত করেছেন।
শৈলবালা।  তা হলে রসিকদাদাকে ধরতে হচ্ছে। তিনি তো কোনো সভার সভ্য না হয়েও চিরকুমার-ব্রত রক্ষা করেছেন।
অক্ষয়।  সভ্য হলেই এই বুড়োবয়সে ব্রতটি খোয়াবেন। ইলিশমাছ অমনি দিব্যি থাকে, ধরলেই মারা যায়; প্রতিজ্ঞাও ঠিক তাই, তাকে বাঁধলেই তার সর্বনাশ।


রসিকের প্রবেশ
রসিকদাদার সম্মুখের মাথায় টাক, গোঁফ পাকা, গৌরবর্ণ, দীর্ঘাকৃতি

অক্ষয়।  ওরে পাষণ্ড, ভণ্ড, অকালকুষ্মাণ্ড।
রসিক।  কেন হে মত্তমন্থর কুঞ্জকুঞ্জর পুঞ্জঅঞ্জনবর্ণ।
অক্ষয়।  তুমি আমার শ্যালী-পুষ্পবনে দাবানল আনতে চাও?
শৈলবালা।  রসিকদাদা, তোমারই বা তাতে কী লাভ।
রসিক।  ভাই, সইতে পারলুম না, কী করি। বছরে বছরেই তোর বোনদের বয়স বাড়ছে, বড়োমা আমারই দোষ দেন কেন। বলেন, দুবেলা বসে বসে কেবল খাচ্ছ, মেয়েদের জন্যে দুটো বর দেখে দিতে পার না। আচ্ছা ভাই, আমি না খেতে রাজি আছি, তা হলেই বর জুটবে না তোর বোনদের বয়স কমতে থাকবে? এ দিকে যে-দুটির বর জুটছে না তাঁরা তো দিব্যি খাচ্ছেন দাচ্ছেন। শৈলভাই, কুমারসম্ভবে পড়েছিস, মনে আছে তো?—


স্বয়ং বিশীর্ণদ্রুমপর্ণবৃত্তিতা
পরা হি কাষ্ঠা তপসস্তয়া পুনঃ।
তদপ্যপাকীর্ণমতঃ প্রিয়ংবদাং
বদন্ত্যপর্ণেতি চ তাং পুরাবিদঃ।








চিরকুমার-সভা

তা ভাই, দুর্গা নিজের বর খুঁজতে খাওয়া-দাওয়া ছেড়ে তপস্যা করেছিলেন; কিন্তু নাতনীদের বর জুটছে না বলে আমি বুড়োমানুষ খাওয়া-দাওয়া ছেড়ে দেব, বড়োমার এ কী বিচার। আহা শৈল, ওটা মনে আছে তো? তদপ্যপাকীর্ণমতঃ প্রিয়ংবদাং—
শৈলবালা।  মনে আছে দাদা, কিন্তু কালিদাস এখন ভালো লাগছে না।
রসিক।  তা হলে তো অত্যন্ত দুঃসময় বলতে হবে।
শৈলবালা।  তাই তোমার সঙ্গে পরামর্শ আছে।
রসিক।  তা, রাজি আছি ভাই। যেরকম পরামর্শ চাও তাই দেব। যদি হাঁ বলাতে চাও হাঁ বলব, না বলাতে চাও না বলব। আমার এই গুণটি আছে। আমি সকলের মতের সঙ্গে মত দিয়ে যাই বলেই সবাই আমাকে প্রায় নিজের মতোই বুদ্ধিমান ভাবে।
অক্ষয়।  তুমি অনেক কৌশলে তোমার পসার বাঁচিয়ে রেখেছ, তার মধ্যে তোমার এই টাক একটি।
রসিক।  আর- একটি হচ্ছে ‘যাবৎ কিঞ্চিন্ন ভাষতে’— তা, আমি বাইরের লোকের কাছে বেশি কথা কই নে।
শৈলবালা।  সেইটে বুঝি আমাদের কাছে পুষিয়ে নাও?
রসিক।  তোদের কাছে যে ধরা পড়েছি।
শৈলবালা।  ধরা যদি পড়ে থাক তো চলো, যা বলি তাই করতে হবে।
রসিক।  ভয়  নেই  দিদি।  এমন  দুটি  কুলীনের  ছেলে  জোগাড়  করেছি  কন্যাদায়ের  দুঃখের  চেয়েও  যারা হাজারগুণ অসহ্য। তাদের দেখলে বড়োমা  তাঁর মেয়েদের জন্য এ বাড়িতে চিরকুমারী-সভা স্থাপন করবেন। যাই, তিনি ডেকে পাঠিয়েছেন।         


[ প্রস্থান 


শৈলবালা।  মুখুজ্জেমশায়।
অক্ষয়।  আজ্ঞা করো।
শৈলবালা।  কুলীনের ছেলে দুটোকে কোনো ফিকিরে তাড়াতে হবে।
অক্ষয়।  তা তো হবেই।—

গান

দেখব কে তোর কাছে আসে—


তুই রবি একেশ্বরী, একলা আমি রইব পাশে।


শৈলবালা।  (হাসিয়া) একেশ্বরী?
অক্ষয়।  নাহয় তোমরা চার ঈশ্বরীই হলে, শাস্ত্রে আছে : অধিকন্তু ন দোষায়।
শৈলবালা।  আর, তুমিই একলা থাকবে? ওখানে বুঝি অধিকন্তু খাটে না?
অক্ষয়।  ওখানে শাস্ত্রের আর-একটা পবিত্র বচন আছে সর্বমত্যন্তগর্হিতং।
শৈলবালা।  কিন্তু মুখুজ্জেমশায়, ও পবিত্র বচনটা তো বরাবর খাটবে না। আরো সঙ্গী জুটবে।
অক্ষয়।  তোমাদের  এই  একটি  শালার  জায়গায়  দশশালা  বন্দোবস্ত  হবে?  তখন  আবার  নূতন  কার্যবিধি দেখা যাবে। ততদিন কুলীনের ছেলেটেলেগুলোকে ঘেঁষতে দিচ্ছি নে।

চাকরের প্রবেশ

চাকর।  দুটি বাবু এসেছে।   

[ প্রস্থান 






চিরকুমার-সভা

শৈলবালা।  ঐ বুঝি তারা এল। দিদি আর মা ভাঁড়ারে ব্যস্ত আছেন, তাঁদের অবকাশ হবার পূর্বেই ওদের কোনোমতে বিদায় করে দিয়ো।
অক্ষয়।  কী বকশিশ মিলবে।
শৈলবালা।  আমরা তোমার সব শালীরা মিলে তোমাকে ‘শালীবাহন রাজা’ খেতাব দেব।
অক্ষয়।  শালীবাহন দি সেকেণ্ড্‌? 


শৈলবালা।  সেকেণ্ড হতে যাবে কেন। সে শালীবাহনের নাম ইতিহাস থেকে একেবারে বিলুপ্ত হয়ে যাবে। তুমি হবে শালীবাহন দি গ্রেট।
অক্ষয়।  বল কী। আমার রাজ্যকাল থেকে জগতে নূতন সাল প্রচলিত হবে?


গান


      তুমি আমায় করবে মস্ত লোক—
দেবে লিখে রাজার টিকে প্রসন্ন ওই চোখ।


[ শৈলবালার প্রস্থান

মৃত্যুঞ্জয় ও দারুকেশ্বরের প্রবেশ


একটি বিসদৃশ লম্বা, রোগা, বুটজুতা-পরা, ধুতি প্রায় হাঁটুর কাছে উঠিয়াছে, চোখের নীচে কালি পড়া, ম্যালেরিয়া 
রোগীর চেহারা, বয়স বাইশ হইতে বত্রিশ পর্যন্ত যেটা খুশি হইতে পারে। আর-একটি বেঁটে খাটো, অত্যন্ত 
দাড়ি-গোঁফ-সংকুল, নাকটি বটিকাকার, কপালটি ঢিবি, কালোকোলো, গোলগাল


অক্ষয়।  (অত্যন্ত  সৌহার্দ্য-সহকারে  উঠিয়া  প্রবলবেগে  শেক্‌হ্যাণ্ড  করিয়া)  আসুন  মিস্টার  ন্যাথানিয়াল, আসুন মিস্টার জেরেমায়া, বসুন বসুন। ওরে, বরফ-জল নিয়ে আয় রে, তামাক দে—
মৃত্যুঞ্জয়।  (সহসা বিজাতীয় সম্ভাষণে সংকুচিত হইয়া মৃদুস্বরে) আজ্ঞে আমার নাম মৃত্যুঞ্জয় গাঙ্গুলি।
দারুকেশ্বর।  আমার নাম শ্রীদারুকেশ্বর মুখোপাধ্যায়।
অক্ষয়।  ছি মশায়। ও নামগুলো এখনো ব্যবহার করেন বুঝি? আপনাদের ক্রিশ্চান নাম? (আগন্তুকদিগকে হতবুদ্ধি নিরুত্তর দেখিয়া) এখনো বুঝি নামকরণ হয় নি? তা, তাতে বিশেষ কিছু আসে যায় না, ঢের সময় আছে।

অক্ষয়ের গুড়গুড়ির নল মৃত্যুঞ্জয়ের হাতে প্রদান। সে লোকটা ইতস্তত করিতেছে দেখিয়া

বিলক্ষণ!  আমার  সামনে  আবার  লজ্জা।  সাত  বছর  বয়স  থেকে  লুকিয়ে  তামাক  খেয়ে  পেকে  উঠেছি।  ধোঁয়া লেগে লেগে বুদ্ধিতে ঝুল পড়ে গেল। লজ্জা যদি করতে হয় তা হলে আমার তো আর ভদ্রসমাজে মুখ দেখাবার জো থাকে না।



তখন সাহস পাইয়া দারুকেশ্বর মৃত্যুঞ্জয়ের হাত হইতে ফস করিয়া নল কাড়িয়া লইয়া ফড়্‌ ফড়্‌
 শব্দে টানিতে আরম্ভ করিল।  অক্ষয় পকেট হইতে কড়া বর্মার চুরোট বাহির করিয়া 
মৃত্যুঞ্জয়ের হাতে দিলেন। যদিচ তাহার চুরোট অভ্যাস ছিল না, তবু সে সদ্যস্থাপিত
 ইয়ার্কির খাতিরে প্রাণের মায়া পরিত্যাগ করিয়া মৃদুমন্দ টান দিতে 
লাগিল এবং কোনো গতিকে কাশি চাপিয়া রাখিল

অক্ষয়।  এখন কাজের কথাটা শুরু করা যাক। কী বলেন।








চিরকুমার-সভা
মৃত্যুঞ্জয় চুপ করিয়া রহিল

দারুকেশ্বর।  তা নয় তো কী। শুভস্য শীঘ্রং।
অক্ষয়।  (গম্ভীর হইয়া) মুর্গি না মটন?

মৃত্যুঞ্জয় অবাক হইয়া মাথা চুলকাইতে লাগিল
দারুকেশ্বর কিছু না বুঝিয়া অপরিমিত হাসিতে আরম্ভ করিল

আরে মশায়, নাম শুনেই হাসি। তা হলে তো গন্ধে অজ্ঞান এবং পাতে পড়লে মারাই যাবেন। তা, যেটা হয় মনস্থির করে বলুন— মুর্গি হবে না মটন হবে।


তখন দুজনে বুঝিল আহারের কথা হইতেছে। ভীরু মৃত্যুঞ্জয় নিরুত্তর হইয়া ভাবিতে লাগিল
দারুকেশ্বর লালায়িত রসনায় একবার চারি দিকে চাহিয়া দেখিল

ভয় কিসের মশায়। নাচতে বসে ঘোমটা?
দারুকেশ্বর। (দুই হাতে দুই পা চাপড়াইয়া, হাসিয়া) তা মুর্গিই ভালো, কট্‌লেট, কী বলেন।
মৃত্যুঞ্জয়।  (সাহস পাইয়া) মটনটাই বা মন্দ কী ভাই। চপ!
অক্ষয়।  ভয় কী দাদা, দু’ই হবে। দোমনা করে খেয়ে সুখ হয় না। (চাকরকে ডাকিয়া) ওরে, মোড়ের মাথায় যে হোটেল  আছে  সেখান  থেকে  কলিমদ্দি খানসামাকে  ডেকে  আন্‌  দেখি।  (বুড়ো  আঙুল  দিয়া  মৃত্যুঞ্জয়ের  গা টিপিয়া মৃদুস্বরে) বিয়ার না শেরি?



মৃত্যুঞ্জয় লজ্জিত হইয়া মুখ বাঁকাইল

দারুকেশ্বর।  হুইস্কির বন্দোবস্ত নেই বুঝি?
অক্ষয়।  (পিঠ চাপড়াইয়া) নেই তো কী। বেঁচে আছি কী করে।


গান


অভয় দাও তো বলি আমার wish কী—
একটি ছটাক সোডার জলে পাকি তিন পোয়া হুইস্কি।



ক্ষীণপ্রকৃতি মৃত্যুঞ্জয়ও প্রাণপণে হাস্য করা কর্তব্য বোধ করিল
এবং দারুকেশ্বর ফস করিয়া একটা বই টানিয়া লইয়া টপাটপ বাজাইতে আরম্ভ করিল


দারুকেশ্বর।  দাদা, ওটা শেষ করে ফেলো।


গান


অভয় দাও তো বলি আমার wish কী—


অক্ষয়।  (মৃত্যুঞ্জয়কে ঠেলা দিয়া) ধরো না হে, তুমিও ধরো।








চিরকুমার-সভা

সলজ্জ মৃত্যুঞ্জয় নিজের প্রতিপত্তি রক্ষার জন্য মৃদুস্বরে যোগ দিল
অক্ষয় ডেস্ক চাপড়াইয়া বাজাইতে লাগিলেন— এক জায়গায় হঠাৎ থামিয়া, গম্ভীর হইয়া


হাঁ, হাঁ, আসল কথাটা জিজ্ঞাসা করা হয় নি। এ দিকে তো সব ঠিক, এখন আপনারা কী হলে রাজি হন।
দারুকেশ্বর।  আমাদের বিলেতে পাঠাতে হবে।
অক্ষয়।  সে তো হবেই। তার না কাটলে কি শ্যাম্পেনের ছিপি খোলে। দেশে আপনাদের মতো লোকের বিদ্যেবুদ্ধি চাপা থাকে, বাঁধন কাটলেই একেবারে নাকে মুখে চোখে উছলে উঠবে।
দারুকেশ্বর।  (‌অত্যন্ত খুশি হইয়া অক্ষয়ের হাত চাপিয়া ধরিয়া) দাদা, এইটে তোমাকে করে দিতেই হচ্ছে। বুঝলে?
অক্ষয়।  সে কিছু শক্ত নয়। কিন্তু ব্যাপ্‌টাইজ্‌ আজই তো হবেন?
দারুকেশ্বর।  (হাসিতে হাসিতে) সেটা কিরকম।
অক্ষয়।  (কিঞ্চিৎ  বিস্ময়ের  ভাবে)  কেন,  কথাই  তো  আছে,  রেভারেণ্ড্‌  বিশ্বাস  আজ  রাত্রেই  আসছেন। ব্যাপটিজ্‌ম্‌ না হলে তো ক্রিশ্চান মতে বিবাহ হতে পারে না।
মৃত্যুঞ্জয়।  (অত্যন্ত ভীত হইয়া) ক্রিশ্চান মতে কী মশায়।
অক্ষয়।  আপনি যে আকাশ থেকে পড়লেন। সে হচ্ছে না— ব্যাপ্‌টাইজ্‌ যেমন করে হোক, আজ রাত্রেই সারতে হচ্ছে। কিছুতেই ছাড়ব না।
মৃত্যুঞ্জয়।  আপনারা ক্রিশ্চান নাকি।


অক্ষয়।  মশায়, ন্যাকামি রাখুন। যেন কিছুই জানেন না।
মৃত্যুঞ্জয়।  (অত্যন্ত ভীতভাবে) মশায়, আমরা হিঁদু, ব্রাহ্মণের ছেলে, জাত খোয়াতে পারব না।
অক্ষয়।  (হঠাৎ অত্যন্ত উদ্ধতস্বরে) জাত কিসের মশায়। এ দিকে কলিমদ্দির হাতে মুর্গি খাবেন, বিলেত যাবেন, আবার জাত?
মৃত্যুঞ্জয়।  (ব্যস্তসমস্ত হইয়া) চুপ, চুপ, চুপ করুন। কে কোথা থেকে শুনতে পাবে।
দারুকেশ্বর।  ব্যস্ত হবেন না মশায়, একটু পরামর্শ করে দেখি।
(মৃত্যুঞ্জয়কে একটু অন্তরালে ডাকিয়া লইয়া) বিলেত থেকে ফিরে সেই তো একবার প্রায়শ্চিত্ত করতেই হবে— তখন ডবল প্রায়শ্চিত্ত করে একেবারে ধর্মে ওঠা যাবে। এ সুযোগটা ছাড়লে আর বিলেত যাওয়াটা ঘটে উঠবে না।  দেখলি  তো  কোনো  শ্বশুরই  রাজি  হল  না।  আর  ভাই,  ক্রিশ্চানের  হুঁকোয়  তামাকই  যখন  খেলুম  তখন ক্রিশ্চান হতে আর বাকি কী রইল।
(অক্ষয়ের কাছে আসিয়া) বিলেত যাওয়াটা তো নিশ্চয় পাকা? তা হলে ক্রিশ্চান হতে রাজি আছি।
মৃত্যুঞ্জয়।  কিন্তু আজ রাতটা থাক্‌।
দারুকেশ্বর।  হতে হয় তো চট্‌পট্‌ সেরে ফেলে পাড়ি দেওয়াই ভালো; গোড়াতেই বলেছি, শুভস্য শীঘ্রং।

ইতিমধ্যে অন্তরালে রমণীগণের সমাগম
দুই-থালা ফল মিষ্টান্ন লুচি ও বরফ-জল লইয়া ভৃত্যের প্রবেশ

দারুকেশ্বর।  কই মশায়, অভাগার অদৃষ্টে মুর্গি বেটা উড়েই গেল না কি। কট্‌লেট কোথায়।
অক্ষয়। (মৃদুস্বরে) আজকের মতো এইটেই চলুক।
দারুকেশ্বর।  সে কি হয় মশায়। আশা দিয়ে নৈরাশ? শ্বশুরবাড়ি এসে মটন চপ খেতে পাব না? আর, এ-যে বরফ-জল মশায়,  






চিরকুমার-সভা

আমার আবার সর্দির ধাত, সাদা জল সহ্য হয় না। (গান জুড়িয়া) অভয় দাও তো বলি আমার wish কী—
অক্ষয়।  (মৃত্যুঞ্জয়কে  টিপিয়া)  ধরো-না  হে,  তুমিও  ধরো-না—  চুপচাপ  কেন।  (গানের  উচ্ছ্বাস  থামিলে আহার-পাত্র দেখাইয়া) নিতান্তই কি এটা চলবে না।
দারুকেশ্বর।  (ব্যস্ত হইয়া) না মশায়, ও-সব রোগীর পথ্যি চলবে না। মুর্গি না খেয়েই তো ভারতবর্ষ গেল।
অক্ষয়।  (কানের কাছে আসিয়া)

গান

কত         কাল রবে বলো ভারত রে
শুধু         ডাল ভাত জল পথ্য করে।


দারুকেশ্বর উৎসাহ-সহকারে গানটা ধরিল এবং মৃত্যুঞ্জয়ও অক্ষয়ের গোপন ঠেলা খাইয়াসলজ্জভাবে মৃদু মৃদু যোগ দিতে লাগিল

অক্ষয়।  (আবার কানে কানে ধরাইয়া দিয়া)—


দেশে        অন্নজলের হল ঘোর অনটন,
ধরো        হুইস্কি সোডা আর মুর্গি-মটন।


দারুকেশ্বর মাতিয়া উঠিয়া ঊর্ধ্বস্বরে ঐ পদটা ধরিল এবং অক্ষয়ের বৃদ্ধাঙ্গুষ্ঠের প্রবল উৎসাহেমৃত্যুঞ্জয়ও কোনোমতে সঙ্গে সঙ্গে যোগ দিয়া গেল

অক্ষয়।  (মৃদুস্বরে)—


যাও         ঠাকুর চৈতন চুট্‌কি নিয়া,
এসো        দাড়ি নাড়ি কলিমদ্দি মিঞা।



যতই উৎসাহ-সহকারে গান চলিল, দ্বারের পার্শ্ব হইতে উস্‌খুস্‌ শব্দ শোনা যাইতে লাগিল এবং
অক্ষয় নিরীহ ভালোমানুষটির মতো মাঝে মাঝে সেই দিকে কটাক্ষপাত করিতে লাগিলেন
এমন সময় ময়লা ঝাড়ন হাতে কলিমদ্দি আসিয়া সেলাম করিয়া দাঁড়াইল


দারুকেশ্বর।  (কলিমদ্দিকে) এই-যে চাচা। আজ রান্নাটা কী হয়েছে বলো দেখি। অক্ষয়বাবু, কারি না কট্‌লেট।
অক্ষয়।  (অন্তরালের দিকে কটাক্ষ করিয়া) সে আপনারা যা ভালো বোঝেন।
দারুকেশ্বর।  আমার তো মত, ব্রাহ্মণেভ্যো নমঃ ব’লে সব-কটাকেই আদর করে নিই।
অক্ষয়।  তা তো বটেই, ওরা সকলেই পূজ্য।


কলিমদ্দি সেলাম করিয়া চলিয়া গেল


অক্ষয়।  (কিঞ্চিৎ গলা চড়াইয়া) মশায়রা কি তা হলে আজ রাত্রেই ক্রিশ্চান হতে চান।
 






চিরকুমার-সভা

দারুকেশ্বর।  আমার তো কথাই আছে শুভস্য শীঘ্রং। আজই ক্রিশ্চান হব, এখনই ক্রিশ্চান হব, ক্রিশ্চান হয়ে তবে অন্য কথা। মশায়, আর ঐ পুঁইশাক কলাইয়ের ডাল খেয়ে প্রাণ বাঁচে না। আনুন আপনার পাদরি ডেকে।


উচ্চস্বরে গান


যাও       ঠাকুর চৈতন চুট্‌কি নিয়া,
এসো      দাড়ি নাড়ি কলিমদ্দি মিঞা।


ভৃত্যের প্রবেশ


ভৃত্য।  (অক্ষয়ের কানে কানে) মাঠাকরুন একবার ডাকছেন।

অক্ষয় উঠিয়া দ্বারের অন্তরালে গেল

জগত্তারিণী।  এ কী। কাণ্ডটা কী।
অক্ষয়।  (গম্ভীরমুখে) মা সে-সব পরে হবে, এখন ওরা হুইস্কি চাচ্ছে, কী করি। তোমার পায়ের মালিশ করবার জন্যে সেই-যে ব্রাণ্ডি এসেছিল, তার কি কিছু বাকি আছে।
জগত্তারিণী।  (হতবুদ্ধি হইয়া) বল কী বাছা। ব্রাণ্ডি খেতে দেবে?
অক্ষয়।  কী করব মা, শুনেইছ তো, ওর মধ্যে একটি ছেলে আছে যার জল খেলেই সর্দি হয়, মদ না খেলে আর-একটির মুখে কথাই বের হয় না।
জগত্তারিণী।  ক্রিশ্চান হবার কথা কী বলছে ওরা।
অক্ষয়।  ওরা বলছে হিঁদু হয়ে খাওয়া-দাওয়ার বড়ো অসুবিধে, পুঁইশাক কলায়ের ডাল খেলে ওদের অসুখ করে।
জগত্তারিণী।  (অবাক হইয়া) তাই বলে কি ওদের আজ রাতেই মুর্গি খাইয়ে ক্রিশ্চান করবে নাকি।
অক্ষয়।  তা, মা, ওরা যদি রাগ করে চলে যায় তা হলে দুটি পাত্র এখনই হাতছাড়া হবে। তাই ওরা যা বলছে তাই শুনতে হচ্ছে। (পুরবালার প্রতি) আমাকে-সুদ্ধ মদ ধরাবে দেখছি।
পুরবালা।  বিদায় করো, বিদায় করো, এখনই  বিদায় করো।
জগত্তারিণী।  (ব্যস্ত হইয়া) বাবা, এখানে মুর্গি খাওয়া-টাওয়া হবে না, তুমি ওদের বিদায় করে দাও। আমার ঘাট  হয়েছিল  আমি  রসিককাকাকে  পাত্র  সন্ধান  করতে  দিয়েছিলুম।  তাঁর  দ্বারা  যদি  কোনো  কাজ  পাওয়া যায়।


[ রমণীগণের প্রস্থান


অক্ষয় ঘরে আসিয়া দেখেন, মৃত্যুঞ্জয় পলায়নের উপক্রম করিতেছে
এবং দারুকেশ্বর হাত ধরিয়া তাহাকে টানাটানি করিয়া রাখিবার চেষ্টা করিতেছে
অক্ষয়ের অবর্তমানে মৃত্যুঞ্জয় অগ্রপশ্চাৎ বিবেচনা করিয়া সন্ত্রস্ত হইয়া উঠিয়াছে


মৃত্যুঞ্জয়।  (অক্ষয়কে রাগের স্বরে) না মশায়, আমি ক্রিশ্চান হতে পারব না। আমার বিয়ে করে কাজ নেই।
অক্ষয়।  তা মশায়, আপনাকে কে পায়ে ধরাধরি করছে।
দারুকেশ্বর।  আমি রাজি আছি মশায়।
 






চিরকুমার-সভা

অক্ষয়।  রাজি থাকেন তো গির্জেয় যান মশায়। আমার সাত পুরুষে ক্রিশ্চান করা ব্যাবসা নয়।
দারুকেশ্বর।  ঐ-যে কোন্‌ বিশ্বাসের কথা বললেন—
অক্ষয়।  তিনি টেরিটির বাজারে থাকেন, তাঁর ঠিকানা লিখে দিচ্ছি।
দারুকেশ্বর।  আর বিবাহটা?
অক্ষয়।  সেটা এ বংশে নয়!
দারুকেশ্বর।  তা হলে এতক্ষণ পরিহাস করছিলেন মশায়? খাওয়াটাও কি—
অক্ষয়।  সেটাও এ ঘরে নয়।
দারুকেশ্বর।  অন্তত হোটেলে?
অক্ষয়।  সে কথা ভালো।

টাকার ব্যাগ হইতে গুটিকয়েক টাকা বাহির করিয়া দুটিকে বিদায় করিয়া দিলেন
নৃপর হাত ধরিয়া টানিয়া নীরবালা বসন্তকালের দম্‌কা হাওয়ার মতো ঘরের মধ্যে আসিয়া প্রবেশ করিল

নীরবালা।  মুখুজ্জেমশায়, দিদি তো দুটির কোনোটিকেই বাদ দিতে চান-না।
নৃপবালা।  (নীরর কপোলে গুটি দুই-তিন অঙ্গুলির আঘাত করিয়া) ফের মিথ্যে কথা বলছিস!
অক্ষয়।  ব্যস্ত হোস নে ভাই, সত্যমিথ্যের প্রভেদ আমি একটু-একটু বুঝতে পারি।
নীরবালা।  আচ্ছা মুখুজ্জেমশায়, এ দুটি কি রসিকদাদার রসিকতা না আমাদের সেজদিদিরই ফাঁড়া?
অক্ষয়।  বন্দুকের সকল গুলিই কি লক্ষ্যে গিয়ে লাগে। প্রজাপতি টার্গেট প্র্যাক্‌টিস করছিলেন, এ দুটো ফসকে গেল। প্রথম প্রথম এমন গোটাকতক হয়েই থাকে। এই হতভাগ্য ধরা পড়বার পূর্বে তোমার দিদির ছিপে অনেক জলচর ঠোকর দিয়ে গিয়েছিল, বঁড়শি বিঁধল কেবল আমারই কপালে।


[ কপালে চপেটাঘাত


নৃপবালা।  এখন থেকে রোজই প্রজাপতির প্র্যাক্‌টিস চলবে নাকি মুখুজ্জেমশায়। তা হলে তো আর বাঁচা যায় না।
নীরবালা।  কেন ভাই, দুঃখ করিস। রোজই কি ফসকাবে। একটা-না-একটা এসে ঠিক-মতন পৌঁছবে।

রসিকের প্রবেশ

নীরবালা।  রসিকদাদা, এবার থেকে আমরাও তোমার জন্যে পাত্রী জোটাচ্ছি।
রসিক।  সে তো সুখের বিষয়।
নীরবালা।  হাঁ। সুখ দেখিয়ে দেব। তুমি থাক হোগলার ঘরে, আর পরের দালানে আগুন লাগাতে চাও? আমাদের হাতে টিকে নেই? আমাদের সঙ্গে যদি লাগ তা হলে তোমার দু-দুটো বিয়ে দিয়ে দেব; মাথায় যে-কটি চুল আছে সামলাতে পারবে না।
রসিক।  দেখ্‌ দিদি, দুটো আস্ত জন্তু এনেছিলুম বলেই তো রক্ষে পেলি, যদি মধ্যম রকমের হত তা হলেই তো বিপদ ঘটত। যাকে জন্তু বলে চেনা যায় না সেই জন্তুই ভয়ানক।
অক্ষয়।  সে কথা ঠিক। মনে মনে আমার ভয় ছিল, কিন্তু একটু পিঠে হাত বুলোবামাত্র চট্‌পট্‌ শব্দে লেজ নড়ে উঠল। কিন্তু, মা বলছেন কী।
রসিক।  সে যা বলছেন সে আর পাঁচজনকে ডেকে ডেকে শোনাবার মতো নয়। সে আমি অন্তরের মধ্যেই রেখে  দিলুম।  যা  
 






চিরকুমার-সভা

হোক,  শেষে  এই  স্থির  হয়েছে,  তিনি  কাশীতে  তাঁর  বোনপোর  কাছে  যাবেন,  সেখানে পাত্রেরও সন্ধান পেয়েছেন, তীর্থদর্শনও হবে।
নীরবালা।  বল কী রসিকদাদা। তা হলে এখানে আমাদের রোজ রোজ নতুন নতুন নমুনো দেখা বন্ধ?
নৃপবালা।  তোর এখনো শখ আছে নাকি।


নীরবালা।  এ  কি  শখের  কথা  হচ্ছে।  এ  হচ্ছে  শিক্ষা।  রোজ  রোজ  অনেকগুলি  দৃষ্টান্ত  দেখতে  দেখতে জিনিসটা সহজ হয়ে আসবে; যেটিকে বিয়ে করবি সেই প্রাণীটিকে বুঝতে কষ্ট হবে না।
নৃপবালা।  তোমার প্রাণীকে তুমি বুঝে নিয়ো, আমার জন্যে তোমার ভাবতে হবে না।
নীরবালা।  সেই  কথাই  ভালো—  তুইও  নিজের  জন্যে  ভাবিস,  আমিও  নিজের  জন্যে  ভাবব,  কিন্তু রসিকদাদাকে আমাদের জন্যে ভাবতে দেওয়া হবে না। 


[ নৃপ ও নীরর প্রস্থান


শৈলবালার প্রবেশ


শৈলবালা।  রসিকদাদা, তোমার সঙ্গে আমার পরামর্শ আছে।
অক্ষয়।  অ্যাঁ, শৈল, এই বুঝি! আজ রসিকদা হলেন রাজমন্ত্রী! আমাকে ফাঁকি!
শৈলবালা।  (হাসিয়া) তোমার সঙ্গে আমার কি পরামর্শের সম্পর্ক মুখুজ্জেমশায়। পরামর্শ যে বুড়ো না হলে হয় না।
অক্ষয়।  তবে রাজমন্ত্রীপদের জন্যে আমার দরবার উঠিয়ে নিলুম।


গান


আমি কেবল ফুল জোগাব
                       


তোমার দুটি রাঙা হাতে,


বুদ্ধি আমার খেলে নাকো
           


পাহারা বা মন্ত্রণাতে।



শৈলবালা।  রসিকদাদা, আমরা যে চিরকুমার-সভার সভ্য হব— তুমি আমার বাহন হবে।
রসিক।  ভগবান  হরি  নারীছদ্মবেশে  পুরুষকে  ভুলিয়েছিলেন,  তুই  শৈল  যদি  পুরুষ ছদ্মবেশে  পুরুষকে ভোলাতে পারিস তা হলে হরিভক্তি উড়িয়ে দিয়ে তোর পুজোতেই শেষ বয়সটা কাটাব। কিন্তু, মা যদি টের পান?
শৈলবালা।  তিন  কন্যাকে  কেবলমাত্র  স্মরণ  করেই  মা  মনে  মনে  এত  অস্থির  হয়ে  ওঠেন  যে,  তিনি আমাদের আর খবর রাখতে পারেন না। তাঁর জন্যে ভেবো না।
রসিক।  কিন্তু, সভায় কিরকম করে সভ্যতা করতে হয় সে আমি কিছুই জানি নে।
শৈলবালা।  আচ্ছা, সে আমি চালিয়ে নেব। আবেদনপত্রের সঙ্গে প্রবেশিকার দশটা টাকা পাঠিয়ে দিয়ে বসে আছি। রসিকদা, তোমার তো মার সঙ্গে কাশী গেলে চলবে না।
অক্ষয়।  মার সঙ্গে কাশী যাবার জন্যে আমি লোক ঠিক করে দেব এখন, সেজন্যে ভাবনা নেই।
শৈলবালা।  মুখুজ্জেমশায়,  তুমি  তাদের  কী  বানর  বানিয়েই  ছেড়ে  দিলে—  শেষ কালে  বেচারাদের  জন্যে আমার মায়া করছিল।
অক্ষয়।  বানর কেউ বানাতে পারে না শৈল, ওটা পরমা প্রকৃতি নিজেই বানিয়ে রাখেন। ভগবানের বিশেষ অনুগ্রহ থাকা চাই। যেমন কবি হওয়া আর-কি। লেজই বল কবিত্বই বল ভিতরে না থাকলে জোর করে টেনে বের করবার জো নেই।








চিরকুমার-সভা
পুরবালার প্রবেশ

পুরবালা।  (কেরোসিন  ল্যাম্প‍্টা  লইয়া  নাড়িয়া-চাড়িয়া)  বেহারা  কিরকম  আলো  দিয়ে  গেছে,  মিট্‌মিট্‌ করছে। ওকে ব’লে ব’লে পারা গেল না।
অক্ষয়।  সে বেটা জানে কিনা অন্ধকারেই আমাকে বেশি মানায়।
পুরবালা।  আলোতে মানায় না? বিনয় হচ্ছে নাকি। এটা তো নতুন দেখছি।
অক্ষয়।  আমি বলছিলুম, বেহারা বেটা চাঁদ বলে আমাকে সন্দেহ করেছে।
পুরবালা।  ওঃ, তাই ভালো। তা, ওর মাইনে বাড়িয়ে দাও।— কিন্তু রসিকদাদা, আজ কী কাণ্ডটাই করলে।
রসিক।  ভাই, বর ঢের পাওয়া যায়, কিন্তু সবাই বিবাহযোগ্য হয় না, সেইটের একটা সামান্য উদাহরণ দিয়ে গেলুম।


পুরবালা।  সে উদাহরণ না দেখিয়ে দুটো-একটা বিবাহযোগ্য বরের উদাহরণ দেখালেই তো ভালো হত।
শৈলবালা।  সে ভার আমি নিয়েছি দিদি।
পুরবালা।  তা আমি বুঝেছি। তুমি আর তোমার মুখুজ্জেমশায় মিলে ক দিন ধরে যেরকম পরামর্শ চলছে একটা কী কাণ্ড হবেই।
অক্ষয়।  কিষ্কিন্ধ্যাকাণ্ড তো আজ হয়ে গেল।
রসিক।  লঙ্কাকাণ্ডের আয়োজনও হচ্ছে, চিরকুমার-সভার স্বর্ণলঙ্কায় আগুন লাগাতে চলেছি।
পুরবালা।  শৈল তার মধ্যে কে।
রসিক।  হনুমান তো নয়ই।
অক্ষয়।  উনিই হচ্ছেন স্বয়ং আগুন।
রসিক।  এক ব্যক্তি ওঁকে লেজে করে নিয়ে যাবেন।
পুরবালা।  আমি কিছু বুঝতে পারছি নে। শৈল, তুই চিরকুমার-সভায় যাবি নাকি।
শৈলবালা।  আমি যে সভ্য হব।
পুরবালা।  কী বলিস তার ঠিক নেই। মেয়েমানুষ আবার সভ্য হবে কী।
শৈলবালা।  আজকাল মেয়েরাও যে সভ্য হয়ে উঠেছে। তাই আমি শাড়ি ছেড়ে চাপকান ধরব ঠিক করেছি।
পুরবালা।  বুঝেছি, ছদ্মবেশে সভ্য হতে যাচ্ছিস বুঝি। চুলটা তো কেটেইছিস, ঐটেই বাকি ছিল। তোমাদের যা খুশি করো, আমি এর মধ্যে নেই।
অক্ষয়।  না না, তুমি এ দলে ভিড়ো না। আর যার খুশি পুরুষ হোক, আমার অদৃষ্টে তুমি চিরদিন মেয়েই থেকো— নইলে ব্রীচ অফ কন্‌ট্রাক্ট্‌— সে বড়ো ভয়ানক মকদ্দমা—
গান

চির-পুরানো চাঁদ,
চিরদিবস এমনি থেকো আমার এই সাধ।
পুরানো হাসি পুরানো সুধা        মিটায় মম পুরানো ক্ষুধা,
নূতন কোনো চকোর যেন পায় না পরসাদ।
[ পুরবালার প্রস্থান 






চিরকুমার-সভা
শৈলবালাকে আশ্বাস দিয়া

ভয় নেই! রাগটা হয়ে গেলেই মনটা পরিষ্কার হবে— একটু অনুতাপও হবে— সেইটেই সুযোগের সময়।
রসিক।—


কোপো যত্র ভ্রুকুটিরচনা নিগ্রহো যত্র মৌনং
যত্রান্যোন্যস্মিতমনুনয়ো যত্র দৃষ্টিঃ প্রসাদঃ।


শৈলবালা।  রসিকদাদা, তুমি তো দিব্যি শ্লোক আউড়ে চলেছ— কোপ জিনিসটা কী, তা মুখুজ্জেমশায় টের পাবেন।
রসিক।  আরে ভাই, বদল করতে রাজি আছি। মুখুজ্জেমশায় যদি শ্লোক আওড়াতেন আর আমার উপরেই যদি কোপ পড়ত তা হলে এই পোড়া কপালকে সোনা দিয়ে বাঁধিয়ে রাখতুম।
শৈলবালা।  মুখুজ্জেমশায়।
অক্ষয়।  (অত্যন্ত ত্রস্তভাবে) আবার মুখুজ্জেমশায়! এই বালখিল্য মুনিদের ধ্যানভঙ্গ ব্যাপারের মধ্যে আমি নেই।
শৈলবালা।  ধ্যানভঙ্গ আমরা করব। কেবল মুনিকুমারগুলিকে এই বাড়িতে আনা চাই।
অক্ষয়।  সভাসুদ্ধ  এইখানে  উৎপাটিত  করে  আনতে  হবে?  যত  দুঃসাধ্য  কাজ  সব  এই  একটিমাত্র মুখুজ্জেমশায়কে দিয়ে?
শৈলবালা।  (হাসিয়া) মহাবীর হবার ঐ তো মুশকিল। যখন গন্ধমাদনের প্রয়োজন হয়েছিল তখন নল নীল অঙ্গদকে তো কেউ পোঁছেও নি।


অক্ষয়।  ওরে পোড়ারমুখী, ত্রেতাযুগের পোড়ারমুখোকে ছাড়া আর কোনো উপমাও তোর মনে উদয় হল না? এত প্রেম!
শৈলবালা।  হাঁ গো, এত প্রেম!
অক্ষয়।—                   

গান

পোড়া মনে শুধু পোড়া মুখখানি জাগে রে।
এত আছে লোক, তবু পোড়া চোখে
        আর কেহ নাহি লাগে রে।


অক্ষয়।  আচ্ছা, তাই হবে। পঙ্গপাল ক’টাকে শিখার কাছে তাড়িয়ে নিয়ে আসব। তা হলে চট করে আমাকে একটা পান এনে দাও। তোমার স্বহস্তের রচনা।
শৈলবালা।  কেন, দিদির হস্তের—
অক্ষয়।  আরে, দিদির হস্ত তো জোগাড় করেইছি, নইলে পাণিগ্রহণ কী জন্যে। এখন অন্য পদ্মহস্তগুলির প্রতি দৃষ্টি দেবার অবকাশ পাওয়া গেছে।
শৈলবালা।  আচ্ছা  গো  মশায়।  পদ্মহস্ত  তোমার  পানে  এমনি  চুন  মাখিয়ে  দেবে  যে,  পোড়ারমুখ  আবার পুড়বে।
অক্ষয়।—








চিরকুমার-সভা
গান


যারে     মরণদশায় ধরে
সে যে শতবার করে মরে।
পোড়া পতঙ্গ যত পোড়ে তত
        আগুনে ঝাঁপিয়ে পড়ে।


শৈলবালা।  মুখুজ্জেমশায়, ও কাগজের গোলটা কিসের।
অক্ষয়।  তোমাদের সেই সভ্য হবার আবেদনপত্র এবং প্রবেশিকার দশ টাকার নোট পকেটে ছিল, ধোবা বেটা কেচে এমনি পরিষ্কার করে দিয়েছে একটা অক্ষরও দেখতে পাচ্ছি নে। ও বেটা বোধ হয় স্ত্রীস্বাধীনতার ঘোরতর বিরোধী, তাই তোমার ঐ পত্রটা একেবারে আগাগোড়া সংশোধন করে দিয়েছে। 
শৈলবালা।  এই বুঝি!
অক্ষয়।  চারটিতে মিলে স্মরণশক্তি জুড়ে বসে আছ, আর কিছু কি মনে রাখতে দিলে?—

গান


সকলি ভুলেছে ভোলা মন,
ভোলে নি ভোলে নি শুধু ওই চন্দ্রানন।


[ শৈল ও রসিকের প্রস্থান

পুরবালার প্রবেশ

অক্ষয়।  স্বামীই স্ত্রীর একমাত্র তীর্থ। মান কি না।
পুরবালা।  আমি  কি  পণ্ডিতমশায়ের  কাছে  শাস্ত্রের  বিধান  নিতে  এসেছি।  আমি  মার  সঙ্গে  আজ  কাশী চলেছি এই খবরটি দিয়ে গেলুম। 
অক্ষয়।  খবরটি সুখবর নয়— শোনবামাত্র তোমাকে শাল-দোশালা বকশিশ দিয়ে ফেলতে ইচ্ছে করছে না।
পুরবালা।  ইস, হৃদয় বিদীর্ণ হচ্ছে? না? সহ্য করতে পারছ না?
অক্ষয়।  আমি কেবল উপস্থিত বিচ্ছেদটার কথা ভাবছি নে। এখন তুমি দু দিন না রইলে, আরো কজন রয়েছেন, একরকম করে এই হতভাগ্যের চলে যাবে। কিন্তু এর পরে কী হবে। দেখো, ধর্মে-কর্মে স্বামীকে এগিয়ে যেয়ো না;  স্বর্গে তুমি যখন ডবল প্রমোশন পেতে থাকবে আমি তখন পিছিয়ে থাকব— তোমাকে বিষ্ণুদূতে রথে চড়িয়ে নিয়ে যাবে, আর আমাকে যমদূতে কানে ধরে হাঁটিয়ে দৌড় করাবে।

গান

স্বর্গে তোমায় নিয়ে যাবে উড়িয়ে,
পিছে পিছে আমি চলব খুঁড়িয়ে,
ইচ্ছা হবে টিকির ডগা ধরে
    বিষ্ণুদূতের মাথাটা দিই গুঁড়িয়ে।








চিরকুমার-সভা

পুরবালা।  আচ্ছা আচ্ছা, থামো।
অক্ষয়।  আমি থামব, কেবল তুমিই চলবে? ঊনবিংশ শতাব্দীর এই বন্দোবস্ত? নিতান্তই চললে?
পুরবালা।  চললুম।
অক্ষয়।  আমাকে কার হাতে সমর্পণ করে গেলে।
পুরবালা।  রসিকদাদার হাতে।
অক্ষয়।  মেয়েমানুষ, হস্তান্তর করবার আইন কিছুই জান না। সেইজন্যেই তো বিরহাবস্থায় উপযুক্ত হাত নিজেই খুঁজে নিয়ে আত্মসমর্পণ করতে হয়।
পুরবালা।  তোমাকে তো বেশি খোঁজাখুঁজি করতে হবে না।
অক্ষয়।  তা হবে না।—

গান

কার হাতে যে ধরা দেব প্রাণ
তাই       ভাবতে বেলা অবসান।


ডান দিকেতে তাকাই যখন         বাঁয়ের লাগি কাঁদে রে মন;
বাঁয়ের লাগি ফিরলে তখন দক্ষিণেতে পড়ে টান।



আচ্ছা, আমার যেন সান্ত্বনার গুটি দুই-তিন সদুপায় আছে, কিন্তু তুমি—


বিরহযামিনী কেমনে যাপিবে,
বিচ্ছেদতাপে যখন তাপিবে
এপাশ ওপাশ বিছানা মাপিবে,
মকরকেতনে কেবলি শাপিবে—



পুরবালা।  রক্ষে করো, ও মিলটা ঐখানেই শেষ করো!
অক্ষয়।  দুঃখের সময় আমি থামতে পারি নে, কাব্য আপনি বেরোতে থাকে। মিল ভালো না বাস অমিত্রাক্ষর আছে, তুমি যখন বিদেশে থাকবে আমি ‘আর্তনাদ-বধ কাব্য’ বলে একটা কাব্য লিখব। সখী, তার আরম্ভটা শোনো—


(সাড়ম্বরে)            বাষ্পীয় শকটে চড়ি নারীচূড়ামণি


পুরবালা চলি যবে গেলা কাশীধামে
                       বিকালে, কহ হে দেবী অমৃতভাষিণী
                       কোন্‌ বরাঙ্গনে বরি বরমাল্যদানে
                       যাপিলা বিচ্ছেদমাস শ্যালীত্রয়ীশালী
                       শ্রীঅক্ষয়!


পুরবালা।  (সগর্বে) আমার মাথা খাও, ঠাট্টা নয়, তুমি একটা সত্যিকার কাব্য লেখো-না।
 






চিরকুমার-সভা

অক্ষয়।  মাথা খাওয়ার কথা যদি বললে, আমি নিজের মাথাটি খেয়ে অবধি বুঝেছি ওটা সুখাদ্যের মধ্যে গণ্য নয়। আর ঐ কাব্য লেখা, ও কার্যটাও সুসাধ্য বলে জ্ঞান করি নে। বুদ্ধিতে আমার এক জায়গায় ফুটো আছে, কাব্য জমতে পারে না— ফস্‌ ফস্‌ করে বেরিয়ে পড়ে।


তুমি জান আমার গাছে ফল কেন না ফলে — 
যেমনি ফুলটি ফুটে ওঠে আনি চরণতলে। 
কিন্তু, আমার প্রশ্নের তো কোনো উত্তর পেলুম না? কৌতূহলে মরে যাচ্ছি। কাশীতে যে চলেছ,উৎসাহটা কিসের জন্যে। আপাতত সেই বিষ্ণুদূতটাকে মনে মনে ক্ষমা করলুম, কিন্তু ভগবান ভূতনাথ ভবানীপতির অনুচরগুলোর উপর ভারি সন্দেহ হচ্ছে। শুনেছি নন্দী ও ভৃঙ্গী অনেক বিষয়ে আমাকেও জেতে, ফিরে এসে হয়তো এই ভৃত্যটিকে পছন্দ না হতেও পারে। 
পুরবালা। আমি কাশী যাব না। 
অক্ষয়। সে কী কথা। ভূতভাবনের যে ভৃত্যগুলি একবার মরে ভূত হয়েছে তারা যে দ্বিতীয়বার মরবে। 
রসিকের প্রবেশ 
  
পুরবালা। আজ যে রসিকদার মুখ ভারি প্রফুল্ল দেখাচ্ছে। 
রসিক। ভাই, তোর রসিকদার মুখের ঐ রোগটা কিছুতেই ঘুচল না। কথা নেই বার্তা নেই প্রফুল্ল হয়েই আছে  বিবাহিত লোকেরা দেখে মনে মনে রাগ করে। 
পুরবালা। শুনলে তো বিবাহিত লোক? এর একটা উপযুক্ত জবাব দিয়ে যাও। 
অক্ষয়। আমাদের প্রফুল্লতার খবর ও বৃদ্ধ কোথা থেকে জানবে? সে এত রহস্যময় যে তা উদ্ভেদ করতে আজ পর্যন্ত কেউ পারলে না, সে এত গভীর যে আমরাই হাতড়ে খুঁজে পাই নে — হঠাৎ সন্দেহ হয় আছে কি না। 
পুরবালা। এই বুঝি! 

রাগ করিয়া চলিয়া যাইবার উপক্রম 

অক্ষয়। ( তাহাকে ফিরাইয়া ) দোহাই তোমার, এ লোকটির সামনে রাগারাগি কোরো না — তা হলে ওর আস্পর্ধা আরো বেড়ে যাবে। দেখো দাম্পত্যতত্ত্বানভিজ্ঞ বৃদ্ধ, আমরা যখন রাগ করি তখন স্বভাবত আমাদের কণ্ঠস্বর প্রবল হয়ে ওঠে, সেইটেই তোমাদের কর্ণগোচর হয় ; আর অনুরাগে যখন আমাদের কণ্ঠ রুদ্ধ হয়ে আসে, কানের কাছে মুখ আনতে গিয়ে মুখ বারংবার লক্ষ্যভ্রষ্ট হয়ে পড়তে থাকে — তখন তো খবর পাও না। 
পুরবালা। আঃ, চুপ করো। 
অক্ষয়। যখন গয়নার ফর্দ হয় তখন বাড়ির সরকার থেকে সেক্‌রা পর্যন্ত সেটা কারও অবিদিত থাকে না, কিন্তু বসন্তনিশীথে যখন প্রেয়সী — 
পুরবালা। আঃ, থামো। 
অক্ষয়। বসন্তনিশীথে প্রেয়সী — 
পুরবালা। আঃ, কী বকছ তার ঠিক নেই। 
 






চিরকুমার-সভা

অক্ষয়। বসন্তনিশীথে যখন প্রেয়সী গর্জন করে বলেন ‘আমি কালই বাপের বাড়ি চলে যাব, আমার একদণ্ড এখানে থাকতে ইচ্ছে নেই — আমার হাড় কালি হল — আমার — ' 
পুরবালা। হাঁগো মশায়, কবে তোমার প্রেয়সী বাপের বাড়ি যাব ব'লে বসন্তনিশীথে গর্জন করেছে। 
অক্ষয়। ইতিহাসের পরীক্ষা? কেবল ঘটনা রচনা করে নিষ্কৃতি নেই? আবার সন তারিখ-সুদ্ধ মুখে মুখে বানিয়ে দিতে হবে? আমি কি এতবড়ো প্রতিভাশালী। 
রসিক। ( পুরবালার প্রতি ) বুঝেছ ভাই, সোজা করে ও তোমার কথা বলতে পারে না — ওর এত ক্ষমতাই নেই — তাই উলটে বলে ; আদরে না কুলোলে গাল দিয়ে আদর করতে হয়। 
পুরবালা। আচ্ছা মল্লিনাথজি, তোমার আর ব্যাখ্যা করতে হবে না। মা যে শেষকালে তোমাকেই কাশী নিয়ে যাবেন স্থির করেছেন। 


রসিক। তা, বেশ তো, এতে আর ভয়ের কথাটা কী। তীর্থে যাবার তো বয়সই হয়েছে। এখন তোমাদের লোলকটাক্ষে এ বৃদ্ধের কিছুই করতে পারবে না — এখন চিত্ত চন্দ্রচূড়ের চরণে — 
মুগ্ধস্নিগ্ধবিদগ্ধলুব্ধমধুরৈর্লোলৈঃ কটাক্ষৈরলং 
চেতঃ সম্প্রতি চন্দ্রচূড়চরণধ্যানামৃতে বর্ততে। 
পুরবালা। সে তো খুব ভালো কথা, তোমার উপরে আর কটাক্ষের অপব্যয় করতে চাই নে, এখন চন্দ্রচূড়চরণে চলো — তা হলে মাকে ডাকি। 
রসিক। ( করজোড়ে ) বড়দিদিভাই, তোমার মা আমাকে সংশোধনের বিস্তর চেষ্টা করেছেন, কিন্তু একটু অসময়ে সংস্কারকার্য আরম্ভ করেছেন — এখন তাঁর শাসনে কোনো ফল হবে না। বরঞ্চ এখনো নষ্ট হবার বয়স আছে, সে বয়সটা বিধাতার কৃপায় বরাবরই থাকে,লোল কটাক্ষটা শেষকাল পর্যন্ত খাটে, কিন্তু উদ্ধারের বয়স আর নেই। তিনি এখন কাশী যাচ্ছেন, কিছুদিন এই বৃদ্ধ শিশুর বুদ্ধিবৃত্তির উন্নতিসাধনের দুরাশা পরিত্যাগ করে শান্তিতে থাকুন — কেন তোরা তাঁকে কষ্ট দিবি। 
জগত্তারিণীর প্রবেশ 
জগত্তারিণী। বাবা, তা হলে আসি। 
অক্ষয়। চললে নাকি মা? রসিকদাদা যে এতক্ষণ দুঃখ করছিলেন যে তুমি — 
রসিক। ( ব্যাকুলভাবে ) দাদার সকল কথাতেই ঠাট্টা। মা, আমার কোনো দুঃখ নেই, আমি কেন দুঃখ করতে যাব। 
অক্ষয়। বলছিলে না যে ‘বড়োমা একলাই কাশী যাচ্ছেন, আমাকে সঙ্গে নিলেন না'? 
রসিক। হাঁ, সে তো ঠিক কথা। মনে তো লাগতেই পারে, তবে কিনা মা যদি নিতান্তই — 
জগত্তারিণী। না বাপু, বিদেশে তোমার রসিকদাদাকে সামলাবে কে। ওঁকে নিয়ে পথ চলতে পারব না। 
পুরবালা। কেন মা, রসিকদাদাকে নিয়ে গেলে উনি তোমাকে দেখতে - শুনতে পারতেন। 
জগত্তারিণী। রক্ষে করো, আমাকে আর দেখে - শুনে কাজ নেই। তোমার রসিকদাদার বুদ্ধির পরিচয় ঢের পেয়েছি। 
রসিক। ( টাকে হাত বুলাইতে বুলাইতে ) তা, মা, যেটুকু বুদ্ধি আছে তার পরিচয় সর্বদাই দিচ্ছি, ও তো চেপে রাখবার জো নেই — ধরা পড়তেই হবে। ভাঙা চাকাটাই সব চেয়ে খড়্‌ খড়্‌ করে, তিনি যে ভাঙা সেটা পাড়াসুদ্ধ খবর পায়। সেইজন্যেই বড়োমা, চুপচাপ করে থাকতেই চাই, কিন্তু তুমি যে আবার চালাতেও ছাড় না। 
জগত্তারিণী। আমি তা হলে হারানের বাড়ি চললুম, একেবারে তাদের সঙ্গে গাড়িতে উঠব; এর পরে আর যাত্রার সময় নেই। 
 






চিরকুমার-সভা

পুরো, তোরা তো দিন ক্ষণ মানিস নে, ঠিক সময়ে ইস্টেশনে যাস। 




চিরকুমার-সভা


পুরবালা জিনিসপত্র গুছাইতে গেল, এমন সময় নৃপবালা ও নীরবালা ঘরে প্রবেশ 
করিয়াই পলায়নোদ্যত হইল  নীর দরজার আড়াল হইতে আর - একবার ভালো করিয়া তাকাইয়া 
মেজদিদি বলিয়া ছুটিয়া আসিল 
নীরবালা। মেজদিদি, তোমাকে ভাই জড়িয়ে ধরতে ইচ্ছে করছে, কিন্তু ঐ চাপকানে বাধছে। মনে হচ্ছে তুমি যেন কোন্‌ রূপকথার রাজপুত্র, তেপান্তর মাঠ পেরিয়ে আমাদের উদ্ধার করতে এসেছ। 
নীরর সমুচ্চ কণ্ঠস্বরে আশ্বস্ত হইয়া নৃপও ঘরে প্রবেশ করিয়া মুগ্ধনেত্রে চাহিয়া রহিল। 
  
নীরবালা। ( তাহাকে টানিয়া লইয়া ) অমন করে লোভীর মতো তাকিয়ে আছিস কেন। যা মনে করছিস তা নয়, ও তোর দুষ্মন্ত নয় — ও আমাদের মেজদিদি। 
রসিক। — 
ইয়মধিকমনোজ্ঞা চাপকানেনাপি তন্বী 
কিমিব হি মধুরাণাং মণ্ডনং নাকৃতীনাম্‌। 
  
অক্ষয়। মূঢ়ে, তোরা কেবল চাপকানটা দেখেই মুগ্ধ। গিল্‌টির এত আদর? এ দিকে যে খাঁটি সোনা দাঁড়িয়ে হাহাকার করছে। 
নীরবালা। আজকাল খাঁটি সোনার দর যে বড়ো বেশি, আমাদের এই গিল্‌টিই ভালো। কী বল ভাই মেজদিদি। 
শৈলর কৃত্রিম গোঁফটা একটু পাকাইয়া দিল 
রসিক। ( নিজেকে দেখাইয়া ) এই খাঁটি সোনাটি খুব সস্তায় যাচ্ছে ভাই, এখনো কোনো ট্যাঁকশালে গিয়ে কোনো মহারানীর ছাপটি পর্যন্ত পড়ে নি। 
নীরবালা। আচ্ছা বেশ, সেজদিদিকে দান করলুম। ( রসিকদাদার হাত ধরিয়া নৃপর হাতে সমর্পণ করিল ) রাজি আছিস তো ভাই? 
নৃপবালা। তা আমি রাজি আছি। 

রসিকদাদাকে একটা চৌকিতে বসাইয়া সে তাঁহার মাথার পাকা চুল তুলিয়া দিতে লাগিল 
নীর শৈলর কৃত্রিম গোঁফে তা দিয়া পাকাইয়া তুলিবার চেষ্টা করিতে লাগিল 


শৈলবালা। আঃ, কী করছিস, আমার গোঁফ পড়ে যাবে। 
রসিক। কাজ কী, এ দিকে আয়-না ভাই, এ গোঁফ কিছুতেই পড়বে না। 
নীরবালা। আবার! ফের! সেজদিদির হাতে সঁপে দিলুম কী করতে। আচ্ছা রসিকদাদা, তোমার মাথার দুটো-একটা চুল কাঁচা আছে, কিন্তু গোঁফ আগাগোড়া পাকালে কী করে। 
রসিক। কারও কারও মাথা পাকবার আগে মুখটা পাকে। 
অক্ষয়। তা হলে আমি একবার চিরকুমার - সভার মাথায় হাত বুলিয়ে আসি। 
নীরবালা। — 
 






চিরকুমার-সভা

গান 
জয়যাত্রায় যাও গো,     ওঠো ওঠো জয়রথে তব। 
মোরা জয়মালা গেঁথে     আশা চেয়ে বসে রব। 
আঁচল বিছায়ে রাখি      পথধুলা দিব ঢাকি — 
ফিরে এলে হে বিজয়ী,   হৃদয়ে বরিয়া লব। 
অক্ষয়। রথ প্রস্তুত, এখন কী আনব বলো। 
নীরবালা। — 
আঁকিয়ো হাসির রেখা     সজল আঁখির কোণে — 
    নববসন্তশোভা এনো এ শূন্যবনে। 
সোনার প্রদীপে জ্বালো     আঁধার ঘরের আলো, 
    পরাও রাতের ভালে চাঁদের তিলক নব। 
  
অক্ষয়। আর সব ভালো, কেবল তোমার ফর্দের মধ্যে সোনার প্রদীপটাই আক্‌কারা ঠেকছে। চেষ্টার ত্রুটি হবে না। 
নীরবালা। দিদিদের সভাটা কোন্‌ ঘরে বসবে মুখুজ্জেমশায়। 
অক্ষয়। আমার বসবার ঘরে। 
নীরবালা। তা হলে সে ঘরটা একটু সাজিয়ে-গুজিয়ে দিইগে। 
অক্ষয়। যতদিন আমি সে ঘরটা ব্যবহার করছি একদিনও সাজাতে ইচ্ছে হয় নি বুঝি? 
নীরবালা। তোমার জন্যে ঝড়ু বেহারা আছে, তবু বুঝি আশা মিটল না? 
  
পুরবালার প্রবেশ 
  
পুরবালা। কী হচ্ছে তোমাদের। 
নীরবালা। মুখুজ্জেমশায়ের কাছে পড়া বলে নিতে এসেছি দিদি। তা, উনি বলছেন ওঁর বাইরের ঘরটা ভালো করে ঝেড়ে সাজিয়ে না দিলে উনি পড়াবেন না। তাই সেজদিদিতে আমাতে ওঁর ঘর সাজাতে যাচ্ছি। আয় ভাই। 
নৃপবালা। তোর ইচ্ছে হয়েছে তুই ঘর সাজাতে যা-না — আমি যাব না। 
নীরবালা। বাঃ, আমি একা খেটে মরব, আর তুমি-সুদ্ধ তার ফল পাবে সে হবে না। 
  
নৃপকে গ্রেপ্তার করিয়া লইয়া নীর চলিয়া গেল 
  
পুরবালা। সব গুছিয়ে নিয়েছি। এখনো ট্রেন যাবার দেরি আছে বোধ হয়। 
অক্ষয়। যদি মিস করতে চাও তা হলে ঢের দেরি আছে। 
 






চিরকুমার-সভা
দ্বিতীয় অঙ্ক
প্রথম দৃশ্য
চন্দ্রবাবুর বাড়ি। চিরকুমার-সভার ঘর
শ্রীশ ও বিপিন

শ্রীশ। তা, যাই বল, অক্ষয়বাবু যখন আমাদের সভায় ছিলেন তখন আমাদের চিরকুমার - সভা জমেছিল ভালো। আমাদের সভাপতি চন্দ্রবাবু কিছু কড়া। 
বিপিন। তিনি থাকতে রস কিছু বেশি জমে উঠেছিল — চিরকৌমার্যব্রতের পক্ষে রসাধিক্যটা ভালো নয়, আমার তো এই মত। 
শ্রীশ। আমার মত ঠিক উল্টো। আমাদের ব্রত কঠিন বলেই রসের দরকার বেশি। রুক্ষ মাটিতে ফসল ফলাতে গেলে কি জলসিঞ্চনের প্রয়োজন হয় না। চিরজীবন বিবাহ করব না এই প্রতিজ্ঞাই যথেষ্ট, তাই বলেই কি সব দিক থেকেই শুকিয়ে মরতে হবে। 
বিপিন। যাই বল, হঠাৎ কুমার-সভা ছেড়ে দিয়ে বিবাহ করে অক্ষয়বাবু আমাদের সভাটাকে যেন আল্‌গা করে দিয়ে গেছেন। ভিতরে ভিতরে আমাদের সকলেরই প্রতিজ্ঞার জোর কমে গেছে। 
শ্রীশ। কিছুমাত্র না। আমার নিজের কথা বলতে পারি, আমার প্রতিজ্ঞার বল আরো বেড়েছে। যে ব্রত সকলে অনায়াসেই রক্ষা করতে পারে তার উপরে শ্রদ্ধা থাকে না। 
বিপিন। একটা সুখবর দিই শোনো। 
শ্রীশ। তোমার বিবাহের সম্বন্ধ হয়েছে নাকি। 
বিপিন। হয়েছে বৈকি — তোমার দৌহিত্রীর সঙ্গে  ঠাট্টা রাখো, পূর্ণ কাল কুমারসভার সভ্য হয়েছে। 
শ্রীশ। পূর্ণ! বল কী। তা হলে তো শিলা জলে ভাসল। 
বিপিন। শিলা আপনি ভাসে না হে। তাকে আর - কিছুতে অকূলে ভাসিয়েছে। 
শ্রীশ। ওহে বিপিন, পূর্ণ যে খামকা চিরকুমার - সভার সভ্য হল তার তো কোনো কারণ খুঁজে পাওয়া যাচ্ছে না। এ সভায় কৈশিককর্ষণ, মাধ্যাকর্ষণ, চুম্বকাকর্ষণ প্রভৃতি কোনো আকর্ষণের বালাই নেই। 
বিপিন। কে বললে নেই। পর্দার আড়ালে আছে। 
শ্রীশ। আর-একটু খোলসা করে বলো। তোমার বুদ্ধির দৌড়টা কিরকম শুনি। 
বিপিন। পূর্ণ এ সভার সভ্য হবার পর থেকে আমি লক্ষ্য করে দেখেছি যে তার দুটি চক্ষু সর্বদা ঐ দরজার দিকের পর্দাটার রহস্যভেদ করবার জন্যই নির্টিষ্ট। কারণ খুঁজতে গিয়ে দেখি পর্দার নীচের ফাঁক দিয়ে দুখানি চরণ দেখা যাচ্ছে। দেখেই বোঝা গেল, সেই চরণের দিকে যার মন বিচরণ করে কুমার-ব্রত রক্ষা করতে গিয়ে সে বিব্রত হবে। 
শ্রীশ। সেই চরণযুগলের চরম তত্ত্বটা ধরতে পারলে? যাকে একটু করে জানলে মন উতলা হয় অনেক সময় তাকে সম্পূর্ণ জানলে মন শান্তি পায়। চরণ দুটি কার শুনি। 
 






চিরকুমার-সভা

বিপিন। তবে ইতিহাসটা বলি শোনো। জানই তো, পূর্ণ সন্ধ্যাবেলায় চন্দ্রবাবুর কাছে পড়ার নোট নিতে যায়। সেদিন আমি আর পূর্ণ একসঙ্গেই একটু সকাল সকাল চন্দ্রবাবুর বাসায় এসেছিলেম। তিনি একটা মিটিং থেকে সবে এসেছেন। বেহারা কেরোসিন জ্বেলে দিয়ে গেছে, পূর্ণ বইয়ের পাতা ওল্টাচ্ছে, এমন সময় — কী আর বলব ভাই, সে যেন বঙ্কিমবাবুর কোন্‌ এক অলিখিত নভেলের ভিতর থেকে বেরিয়ে এল এক কন্যে, পিঠে দুলছে বেণী — 
শ্রীশ। বল কী, বল কী বিপিন। 
বিপিন। শোনোই - না। এক হাতে থালায় করে চন্দ্রবাবুর জন্যে জলখাবার, আর-এক হাতে জলের গ্লাস নিয়ে হঠাৎ ঘরের মধ্যে এসে উপস্থিত। আমাদের দেখেই তো কুণ্ঠিত, সচকিত, লজ্জায় মুখ রক্তিমবর্ণ। হাত জোড়া, মাথায় কাপড় দেবার জো নেই। তাড়াতাড়ি টেবিলের উপর খাবার রেখেই ছুট। পূর্ণর মুখ দেখেই বোঝা গেল, তার মনটা দোদুল্যমান বেণীর পিছন পিছন ছুটেছে। ব্রাহ্ম বটে, কিন্তু তেত্রিশ কোটির সঙ্গে লজ্জাকে বিসর্জন দেয় নি এবং সত্য বলছি শ্রীকেও রক্ষা করেছে। 
শ্রীশ। বল কী বিপিন, দেখতে ভালো বুঝি। 
বিপিন। দিব্যি দেখতে। হঠাৎ যেন বিদ্যুতের মতো এসে পড়ে পড়াশুনোয় বজ্রাঘাত করে গেল। 
শ্রীশ। আহা, কই আমি তো একদিনও দেখি নি। মেয়েটি কে হে। 
বিপিন। আমাদের সভাপতির ভাগ্নী, নাম নির্মলা। 
শ্রীশ। ভাগ্নী? সর্বনাশ! এইখানেই থাকেন? 
বিপিন। সন্দেহমাত্র নেই। সভাপতিমশায় নিজে নীরোগ, কিন্তু রোগের ছোঁয়াচ নিয়ে ফেরেন। 
শ্রীশ। কিন্তু ভাগ্নেজামাই ব'লে বালাই নেই বুঝি? 
বিপিন। সে বালাইটি অপরিণীত আকারে চিরকুমার-সভায় ঢুকে পড়েছে। পূর্ণ পরিণত আকারে যখন বেরিয়ে পড়বে তখন প্রজাপতি কুমার - সভার গুটি বিদীর্ণ করে দেবেন। 
শ্রীশ। তিনি তবে কুমারী? 
বিপিন। কুমারী বৈকি। কুমার - সভার মহামারী। এই ঘটনার ঠিক পরেই পূর্ণ হঠাৎ আমাদের কুমার - সভায় নাম লিখিয়েছে। 
শ্রীশ। পূজারি সেজে ঠাকুর চুরি করবার মতলব। আমাকেও তো ব্যাপারটা পর্যবেক্ষণ করতে হবে। 
বিপিন। নারীতত্ত্বের গবেষণা স্বাস্থ্যকর না হতে পারে। 
শ্রীশ। তোমার স্বাস্থ্যের যদি ব্যাঘাত না হয়ে থাকে তা হলে আমারও — 
বিপিন। আরম্ভেতে রোগের প্রবেশ ধরা পড়ে না। কিন্তু, কুমারের মার যখন ভিতর থেকে ফুটে উঠবে তখন অশ্বিনীকুমারেরও সাধ্য নেই রক্ষা করে। গোড়ায় সাবধান হওয়া ভালো। 
একটি প্রৌঢ় ব্যক্তির প্রবেশ 
বিপিন। কী মশায়, আপনি কে। 
প্রৌঢ় ব্যক্তি। আজ্ঞে, আমার নাম শ্রীবনমালী ভট্টাচার্য, ঠাকুরের নাম ৺রামকমল ন্যায়চঞ্চু, নিবাস — 
শ্রীশ। আর অধিক আমাদের ঔৎ সুক্য নেই। এখন কী কাজে এসেছেন সেইটে — 
বনমালী। কাজ কিছুই নয়। আপনারা ভদ্রলোক, আপনাদের সঙ্গে আলাপ-পরিচয় — 
শ্রীশ। কাজ আপনার না থাকে আমাদের আছে। এখন, অন্য কোনো ভদ্রলোকের সঙ্গে যদি আলাপ - পরিচয় করতে যান 
 






চিরকুমার-সভা

তা হলে আমাদের একটু — 




চিরকুমার-সভা

চন্দ্রবাবু। আমাদের সভ্যকে অনেকেই পরিহাস করেন ; অনেকেই বলেন তোমরা দেশের কাজ করবার জন্য কৌমার্যব্রত গ্রহণ করছ, কিন্তু সকলেই যদি এই মহৎ প্রতিজ্ঞায় আবদ্ধ হয় তা হলে পঞ্চাশ বৎ সর পরে দেশে এমন মানুষ কে থাকবে যার জন্যে কোনো কাজ করা কারোও দরকার হবে। আমি প্রায়ই নম্র নিরুত্তরে এই - সকল পরিহাস বহন করি ; কিন্তু এর কি কোনো উত্তর নেই? 
তিনি তাঁহার তিনটিমাত্র সভ্যের দিকে চাহিলেন 
  
পূর্ণ।(নেপথ্যবাসিনীকে স্মরণ করিয়া সোৎসাহে)আছে বৈকি।সকল দেশেই একদল মানুষ আছে যারা সংসারী হবার জন্যে জন্মগ্রহণ করে নি, তাদের সংখ্যা অল্প। সেই কটিকে আকর্ষণ করে এক উদ্দেশ্য - বন্ধনে বাঁধবার জন্যে আমাদের এই সভা — সমস্ত জগতের লোককে কৌমার্যব্রতে দীক্ষিত করবার জন্যে নয়। আমাদের এই জাল অনেক লোককে ধরবে এবং অধিকাংশকেই পরিত্যাগ করবে, অবশেষে দীর্ঘকাল পরীক্ষার পর দুটি - চারটি লোক থেকে যাবে। যদি কেউ জিজ্ঞাসা করে, তোমরাই কি সেই দুটি - চারটি লোক তবে স্পর্ধাপূর্বক কে নিশ্চয়রূপে বলতে পারে। হাঁ, আমরা জালে আকৃষ্ট হয়েছি এই পর্যন্ত, কিন্তু পরীক্ষায় শেষ পর্যন্ত টিঁকতে পারব কি না তা অন্তর্যামীই জানেন। কিন্তু আমরা টিঁকতে পারি বা না পারি, আমরা একে একে স্খলিত হই বা না হই, তাই বলে আমাদের এই সভাকে পরিহাস করবার অধিকার কারও নেই। কেবল যদি আমাদের সভাপতিমশায় একলামাত্র থাকেন, তবে আমাদের এই পরিত্যক্ত সভাক্ষেত্র সেই এক তপস্বীর তপঃপ্রভাবে পবিত্র উজ্জ্বল হয়ে থাকবে এবং তাঁর চিরজীবনের তপস্যার ফল দেশের পক্ষে কখনোই ব্যর্থ হবে না। 



কুণ্ঠিত সভাপতি কার্যবিবরণের খাতাখানি পুনর্বার তাঁহার চোখের অত্যন্ত কাছে ধরিয়া অন্যমনস্কভাবে কী দেখিতে 
লাগিলেন। কিন্তু পূর্ণর এই বক্তৃতা যথাস্থানে যথাবেগে গিয়া পৌঁছিল। চন্দ্রমাধববাবুর একাকী তপস্যার কথায় 
নির্মলার চক্ষু ছল ছল করিয়া আসিল এবং বিচলিত বালিকার চাবির গোছার ঝনক শব্দ উৎকর্ণ পূর্ণকে পুরস্কৃত করিল 


বিপিন। আমরা এ সভার যোগ্য কি অযোগ্য কালেই তার পরিচয় হবে, কিন্তু  কাজ করাও যদি আমাদের উদ্দেশ্য হয় তবে সেটা কোনো - এক সময়ে শুরু করা উচিত। আমার প্রশ্ন এই, কী করতে হবে। 
চন্দ্রবাবু। ( উৎ সাহিত হইয়া ) এই প্রশ্নের জন্য আমরা এতদিন অপেক্ষা করে ছিলাম, কী করতে হবে। এই প্রশ্ন যেন আমাদের প্রত্যেককে দংশন করে অধীর করে তোলে, কী করতে হবে। বন্ধুগণ, কাজই একমাত্র ঐক্যের বন্ধন। এক সঙ্গে যারা কাজ করে তারাই এক। এই সভায় আমরা যতক্ষণ সকলে মিলে একটা কাজে নিযুক্ত না হব ততক্ষণ আমরা যথার্থ এক হতে পারব না। অতএব বিপিনবাবু আজ এই - যে প্রশ্ন করছেন ‘কী করতে হবে', এই প্রশ্নকে নিবতে দেওয়া হবে না। সভ্যমহাশয়গণ, আপনারা উত্তর করুন কী করতে হবে। 
শ্রীশ। ( অস্থির হইয়া ) আমাকে যদি জিজ্ঞাসা করেন ‘কী করতে হবে' আমি বলি আমাদের সকলকে সন্ন্যাসী হয়ে ভারতবর্ষের দেশে দেশে গ্রামে গ্রামে দেশহিতব্রত নিয়ে বেড়াতে হবে, আমাদের দলকে পুষ্ট করে তুলতে হবে, আমাদের সভাটিকে সূক্ষ্ম সূত্র স্বরূপ করে সমস্ত ভারতবর্ষকে গেঁথে ফেলতে হবে। 
বিপিন। ( হাসিয়া ) সে ঢের সময় আছে, যা কালই শুরু করা যেতে পারে এমন একটা - কিছু কাজ বলো। ‘মারি তো 
 






চিরকুমার-সভা

গণ্ডার লুঠি তো ভাণ্ডার' যদি পণ ক'রে বস তবে গণ্ডারও বাঁচবে, ভাণ্ডারও বাঁচবে, তুমিও যেমন আরামে আছ তেমনি আরামে থাকবে। আমি প্রস্তাব করি, আমরা প্রত্যেকে দুটি করে বিদেশী ছাত্র পালন করব, তাদের পড়াশুনো এবং শরীরমনের সমস্ত চর্চার ভার আমাদের উপর থাকবে। 




চিরকুমার-সভা

চন্দ্রবাবু। ঠিক কথা বলেছেন। অনেক কাঠ আছে, যেমন শীঘ্র জ্বলে ওঠে তেমনি শীঘ্র পুড়ে ছাই হয়ে যায়। 
বিপিন। আছে বৈকি। 
চন্দ্রবাবু। শীঘ্র জ্বলবে, অল্প অল্প করে জ্বলবে, অনেকক্ষণ ধরে শেষ পর্যন্ত জ্বলবে, এমন জিনিসটি চাই। খুঁজলে পাওয়া যাবে না কি? 
শ্রীশ। খুব পাওয়া যাবে, হয়তো দেখবেন হাতের কাছেই আছে। 
পূর্ণ। পাকাটি এবং খ্যাংরা কাঠি দিয়ে শীঘ্রই পরীক্ষা করে দেখব। 
শ্রীশ মুখ ফিরাইয়া হাসিল 
অক্ষয়ের প্রবেশ 
  
অক্ষয়। মশায়, প্রবেশ করতে পারি? 

ক্ষীণদৃষ্টি চন্দ্রমাধববাবু হঠাৎ চিনিতে না পারিয়া 
ভ্রূ কুঞ্চিত করিয়া অবাক হইয়া চাহিয়া রহিলেন 
অক্ষয়। মশায়, ভয় পাবেন না এবং এমন ভ্রূকুটি করে আমাকেও ভয় দেখাবেন না। আমি অভূতপূর্ব নই, এমন - কি, আমি আপনাদেরই ভূতপূর্ব — আমার নাম — 
চন্দ্রবাবু। আর নাম বলতে হবে না। আসুন, আসুন অক্ষয়বাবু — 

তিন তরুণ সভ্য অক্ষয়কে নমস্কার করিল 
বিপিন ও শ্রীশ দুই বন্ধু সদ্যোবিবাদের বিমর্ষতায় গম্ভীর হইয়া বসিয়া রহিল 
  
পূর্ণ। মশায়, অভূতপূর্বের চেয়ে ভূতপূর্বকেই বেশি ভয় হয়। 
অক্ষয়। পূর্ণবাবু বুদ্ধিমানের মতো কথাই বলেছেন। সংসারে ভূতের ভয়টাই প্রচলিত। নিজে যে ব্যক্তি ভূত অন্য লোকের জীবনসম্ভোগটা তার কাছে বাঞ্ছনীয় হতে পারেই না, এই মনে করে মানুষ ভূতকে ভয়ংকর কল্পনা করে। অতএব সভাপতিমশায়, চিরকুমার - সভার ভূতটিকে সভা থেকে ঝাড়াবেন  না পূর্বসম্পর্কের মমতা - বশত একখানি চৌকি দেবেন — এই বেলা বলুন। 
চন্দ্রবাবু। চৌকি দেওয়াই স্থির। 
 একখানি চেয়ার অগ্রসর করিয়া দিলেন  
  
অক্ষয়। সর্বসম্মতিক্রমে আসন গ্রহণ করলুম। আপনারা আমাকে নিতান্ত ভদ্রতা করে বসতে বললেন বলেই যে আমি অভদ্রতা করে বসেই থাকব আমাকে এমন অসভ্য মনে করবেন না। বিশেষত পান তামাক এবং পত্নী আপনাদের সভার নিয়মবিরুদ্ধ, অথচ ঐ তিনটে বদ অভ্যাসই আমাকে একেবারে মাটি করেছে, সুতরাং চট্‌পট্‌ কাজের কথা সেরেই বাড়িমুখো হতে হবে। 
চন্দ্রবাবু। ( হাসিয়া ) আপনি যখন সভ্য নন তখন আপনার সম্বন্ধে সভার নিয়ম নাই খাটালেম ; পান - তামাকের বন্দোবস্ত বোধ হয় করে দিতে পারব, কিন্তু আপনার তৃতীয় নেশাই — 
অক্ষয়। সেটি এখানে বহন করে আনবার চেষ্টা করবেন না, আমার সে নেশাটি প্রকাশ্য নয়। 
 






চিরকুমার-সভা


চন্দ্রবাবু পান - তামাকের জন্য সনাতন চাকরকে ডাকিবার উপক্রম করিলেন 
পূর্ণ ‘আমি ডাকিয়া দিতেছি' বলিয়া উঠিল — 
পাশের ঘরে চাবি এবং চুড়ি এবং সহসা পলায়নের শব্দ একসঙ্গে শোনা গেল 
অক্ষয়। যস্মিন্‌ দেশে যদাচারঃ। যতক্ষণ আমি এখানে আছি ততক্ষণ আমি আপনাদের চিরকুমার, কোনো প্রভেদ নেই। এখন আমার প্রস্তাবটা শুনুন। 
চন্দ্রবাবু টেবিলের উপর কার্যবিবরণের খাতাটির প্রতি অত্যন্ত ঝুঁকিয়া পড়িয়া মন দিয়া শুনিতে লাগিলেন 
  
অক্ষয়। আমার কোনো মফস্বলের ধনী বন্ধু তাঁর একটি সন্তানকে আপনাদের কুমার - সভার সভ্য করতে ইচ্ছা করেছেন। 
চন্দ্রবাবু। ( বিস্মিত হইয়া ) বাপ ছেলেটির বিবাহ দিতে চান না! 
অক্ষয়। সে আপনারা নিশ্চিন্ত থাকুন — বিবাহ সে কোনোক্রমেই করবে না, আমি তার জামিন রইলুম। তার দূর সম্পর্কের এক দাদা - সুদ্ধ সভ্য হবেন। তাঁর সম্বন্ধেও আপনারা নিশ্চিন্ত থাকতে পারেন। কারণ যদিচ তিনি আপনাদের মতো সুকুমার নন, কিন্তু আপনাদের সকলের চেয়ে বেশি কুমার, তাঁর বয়স ষাট পেরিয়ে গেছে — সুতরাং তাঁর সন্দেহের বয়সটা আর নেই, সৌভাগ্যক্রমে সেটা আপনাদের সকলেরই আছে। 
চন্দ্রবাবু। সভ্যপদপ্রার্থীদের নাম ধাম বিবরণ — 
অক্ষয়। অবশ্যই তাঁদের নাম ধাম বিবরণ একটা আছেই, সভাকে তার থেকে বঞ্চিত করতে পারা যাবে না — সভ্য যখন পাবেন তখন নাম ধাম বিবরণ - সুদ্ধই পাবেন। কিন্তু আপনাদের এই এক তলার স্যাঁৎ সেঁতে ঘরটি স্বাস্থ্যের পক্ষে অনুকূল নয় ; আপনাদের এই চিরকুমার - ক'টির চিরত্ব যাতে হ্রাস না হয় সে দিকে একটু দৃষ্টি রাখবেন। 
চন্দ্র। ( কিঞ্চিৎ লজ্জিত হইয়া খাতাটি নাকের কাছে তুলিয়া লইয়া ) অক্ষয়বাবু, আপনি জানেন তো আমাদের আয় — 
অক্ষয়। আয়ের কথাটা আর প্রকাশ করবেন না, আমি জানি ও আলোচনাটা চিত্তপ্রফুল্লকর নয়। ভালো ঘরের বন্দোবস্ত করে রাখা হয়েছে, সেজন্যে আপনাদের ধনাধ্যক্ষকে স্মরণ করতে হবে না। চলুন - না, আজই সমস্ত দেখিয়ে শুনিয়ে আনি। 

বিমর্ষ বিপিন - শ্রীশের মুখ উজ্জ্বল হইয়া উঠিল। সভাপতিও প্রফুল্ল হইয়া উঠিয়া চুলের মধ্য দিয়া বার বার আঙুল
 বুলাইতে বুলাইতে চুলগুলাকে অত্যন্ত অপরিষ্কার করিয়া তুলিলেন। কেবল পূর্ণ অত্যন্ত দমিয়া গেল 
 
পূর্ণ। সভার স্থান - পরিবর্তনটা কিছু নয়। 
অক্ষয়। কেন, এ বাড়ি থেকে ও বাড়ি করলেই কি আপনাদের চিরকৌমার্যের প্রদীপ হাওয়ায় নিবে যাবে। 
পূর্ণ। এ ঘরটি তো আমাদের মন্দ বোধ হয় না। 
অক্ষয়। মন্দ নয়। কিন্তু এর চেয়ে ভালো ঘর শহরে দুষ্প্রাপ্য হবে না। 
পূর্ণ। আমার তো মনে হয় বিলাসিতার দিকে মন না দিয়ে খানিকটা কষ্টসহিষ্ণুতা অভ্যাস করা ভালো। 
শ্রীশ। সেটা সভার অধিবেশনে না করে সভার বাইরে করা যাবে। 
বিপিন। একটা কাজে প্রবৃত্ত হলেই এত ক্লেশ সহ্য করবার অবসর পাওয়া যায় যে, অকারণে বলক্ষয় করা মূঢ়তা। 
অক্ষয়। বন্ধুগণ, আমার পরামর্শ শোনো, সভাঘরের অন্ধকার দিয়ে চিরকৌমার্যব্রতের অন্ধকার আর বাড়িয়ো না। আলোক এবং বাতাস স্ত্রীজাতীয় নয়, অতএব সভার মধ্যে ও দুটোকে প্রবেশ করতে বাধা দিয়ো না। আরো বিবেচনা করে দেখো, 
 






চিরকুমার-সভা

এ স্থানটি অত্যন্ত সরস, তোমাদের ব্রতটি তদুপযুক্ত নয়। বাতিকের চর্চা করছ করো, কিন্তু বাতের চর্চা তোমাদের প্রতিজ্ঞার মধ্যে নয়। কী বল শ্রীশবাবু। বিপিনবাবুর কী মত। 




চিরকুমার-সভা

ও পারেতে উপবনে     কত খেলা কত জনে, 
এ পারেত ধু ধু মরু বারি বিনা রে। 
এইবেলা বেলা আছে, আয়, কে যাবি। 
মিছে কেন কাটে কাল কত কী ভাবি। 
সূর্য পাটে যাবে নেমে,       সুবাতাস যাবে থেমে, 
খেয়া বন্ধ হয়ে যাবে সন্ধ্যা -আঁধারে। 
শ্রীশ। গানটা বোধ হচ্ছে যেন কুমার - সভাকেই ভয় দেখাবার গান। খেয়া বন্ধ হয়ে গেলেই তো মুশকিল। 
বিপিন। ঐ শুনলে না বললে — ‘এ পারেতে ধু ধু মরু বারি বিনা রে'? 
পূর্ণ। তা হলে আর দেরি কেন। পারে যাবার জোগাড় করো। 
শ্রীশ। গলাটা শুনে বোধ হচ্ছে পারে নিয়ে যাবে না, অতলে তলিয়ে দেবে। 
[ সকলের প্রস্থান 


দ্বিতীয় দৃশ্য
শ্রীশের বাসা


শ্রীশ তাহার বাসায় দক্ষিণের বারান্দায় একখানা বড়ো হাতাওয়ালা কেদারার দুই হাতার উপর 
দুই পা তুলিয়া দিয়া শুক্লসন্ধ্যায় চুপচাপ বসিয়া সিগারেট ফুঁকিতেছিল। পাশে টিপায়ের 
উপর রেকাবিতে একটি গ্লাসে বরফ-দেওয়া লেমনেড ও স্তূপাকার কুন্দফুলের মালা 
  
বিপিনের প্রবেশ 
  
বিপিন। কী গো সন্ন্যাসীঠাকুর। 
শ্রীশ। ( উঠিয়া বসিয়া উচ্চৈঃস্বরে হাসিয়া ) এখনো বুঝি ঝগড়া ভুলতে পার নি? আচ্ছা ভাই শিশুপালক, তুমি কি সত্যি মনে কর আমি সন্ন্যাসী হতে পারি নে। 
বিপিন। কেন পারবে না। কিন্তু অনেকগুলি তল্পিদার চেলা সঙ্গে থাকা চাই। 
শ্রীশ। তার তাৎপর্য এই যে, কেউ - বা আমার বেলফুলের মালা গেঁথে দেবে, কেউ - বা বাজার থেকে লেমনেড ও বরফ ভিক্ষে করে আনবে, এই তো? তাতে ক্ষতিটা কী। যে সন্ন্যাসধর্মে বেলফুলের প্রতি বৈরাগ্য এবং ঠাণ্ডা লেমনেডের প্রতি বিতৃষ্ণা জন্মায় সেটা কি খুব উঁচু দরের সন্ন্যাস। 
বিপিন। সাধারণ ভাষায় তো সন্ন্যাসধর্ম বলতে সেইরকমটাই বোঝায়। 
শ্রীশ। ঐ শোনো, তুমি কি মনে কর ভাষায় একটা কথার একটা বৈ অর্থ  নেই। একজনের কাছে সন্ন্যাসী কথাটার যে অর্থ আর - একজনের কাছেও যদি ঠিক সেই অর্থই হয়  তা হলে মন ব'লে একটা স্বাধীন পদার্থ আছে কী করতে। 
বিপিন। তোমার মন সন্ন্যাসী কথাটার কী অর্থ করছেন আমার মন সেইটি শোনবার জন্য উৎ সুক হয়েছেন। 
 






চিরকুমার-সভা

শ্রীশ। আমার সন্ন্যাসীর সাজ এইরকম — গলায় ফুলের মালা, গায়ে চন্দন, কানে কুণ্ডল, মুখে হাস্য। আমার সন্ন্যাসীর কাজ মানুষের চিত্ত - আকর্ষণ। সুন্দর চেহারা, মিষ্টি গলা, বক্তৃতায় অধিকার, এ - সমস্ত না থাকলে সন্ন্যাসী হয়ে উপযুক্ত ফল পাওয়া যায় না। রুচি বুদ্ধি কার্যক্ষমতা ও প্রফুল্লতা, সকল বিষয়েই আমার সন্ন্যাসীসম্প্রদায়কে গৃহস্থের আদর্শ হতে হবে। 
বিপিন। অর্থাৎ, একদল কার্তিককে ময়ূরের উপর চড়ে রাস্তায় বেরোতে হবে। 
শ্রীশ। ময়ূর না পাওয়া যায় ট্রাম আছে, পদব্রজেও নারাজ নই। কুমার - সভা মানেই তো কার্তিকের সভা। কিন্তু কার্তিক কি কেবল সুপুরুষ ছিলেন। তিনিই ছিলেন স্বর্গের সেনাপতি। 
বিপিন। লড়াইয়ের জন্যে তাঁর দুটিমাত্র হাত, কিন্তু বক্তৃতা করবার জন্যে তাঁর তিনজোড়া মুখ। 
শ্রীশ। এর থেকে প্রমাণ হয় আমাদের আর্য পিতামহরা বাহুবল অপেক্ষা বাক্যবলকে তিনগুণ বেশি বলেই জানতেন। আমিও পালোয়ানিকে বীরত্বের আদর্শ বলে মানি নে। 
বিপিন। ওটা বুঝি আমার উপর হল? 
শ্রীশ। ঐ দেখো। মানুষকে অহংকারে কী রকম মাটি করে। তুমি ঠিক করে রেখেছ, পালোয়ান বললেই তোমাকে বলা হল। তুমি কলিযুগের ভীমসেন। আচ্ছা, এসো, যুদ্ধং দেহি। একবার বীরত্বের পরীক্ষা হয়ে যাক। 
  

এই বলিয়া দুই বন্ধু ক্ষণকালের জন্য লীলাচ্ছলে হাত - কাড়াকাড়ি করিতে লাগিল 
বিপিন হঠাৎ ‘এইবার ভীমসেনের পতন' বলিয়া ধপ করিয়া শ্রীশের কেদারাটা অধিকার করিয়া 
তাহার উপরে দুই পা তুলিয়া দিল এবং ‘উঃ অসহ্য তৃষ্ণা' বলিয়া লেমনেডের গ্লাসটি এক নিশ্বাসে খালি করিল 
তখন শ্রীশ তাড়াতাড়ি কুন্দফুলের মালাটি সংগ্রহ করিয়া ‘কিন্তু বিজয়মাল্যটি আমার' বলিয়া সেটা মাথায় 
জড়াইল এবং বেতের মোড়াটার উপরে বসিয়া পড়িল 
  
শ্রীশ। আচ্ছা ভাই, সত্যি বলো, একদল শিক্ষিত লোক যদি এইরকম সংসার পরিত্যাগ ক'রে পরিপাটি সজ্জায়, প্রফুল্ল প্রসন্ন মুখে, গানে এবং বক্তৃতায় ভারতবর্ষের চতুর্দিকে শিক্ষা বিস্তার করে বেড়ায় তাতে উপকার হয় কি না। 


বিপিন। আইডিয়াটা ভালো বটে। 
শ্রীশ। অর্থাৎ, শুনতে সুন্দর, কিন্তু করতে অসাধ্য। আমি বলছি অসাধ্য নয় এবং আমি দৃষ্টান্ত দ্বারা তার প্রমাণ করব। ভারতবর্ষে সন্ন্যাসধর্ম বলে একটা প্রকাণ্ড শক্তি আছে ; তার ছাই ঝেড়ে, তার ঝুলিটা কেড়ে নিয়ে, তার জটা মুড়িয়ে, তাকে সৌন্দর্যে এবং কর্মনিষ্ঠায় প্রতিষ্ঠিত করাই চিরকুমার - সভার একমাত্র উদ্দেশ্য। ছেলে পড়ানো এবং দেশলাইয়ের কাঠি তৈরি করবার জন্যে আমাদের মতো লোক চিরজীবনের ব্রত অবলম্বন করে নি। বলো বিপিন, তুমি আমার প্রস্তাবে রাজি আছ কি না। 
বিপিন। তোমার সন্ন্যাসীর যেরকম চেহারা গলা এবং আসবাবের প্রয়োজন আমার তো তার কিছুই নেই। তবে তল্পিদার হয়ে পিছনে যেতে রাজি আছি। কানে যদি সোনার কুণ্ডল, অন্তত চোখে যদি সোনার চশমাটা প'রে যেখানে - সেখানে ঘুরে বেড়াও তা হলে একটা প্রহরীর দরকার, সে কাজটা আমার দ্বারা কতকটা চলতে পারবে। 
শ্রীশ। আবার ঠাট্টা। 
বিপিন। না ভাই, ঠাট্টা নয়। আমি সত্যিই বলছি, তোমার প্রস্তাবটাকে যদি সম্ভবপর করে তুলতে পার তা হলে খুব ভালোই হয়। তবে এরকম একটা সম্প্রদায়ে সকলেরই কাজ সমান হতে পারে না, যার যেমন স্বাভাবিক ক্ষমতা সেই অনুসারে 
 






চিরকুমার-সভা

যোগ দিতে পারে। 




চিরকুমার-সভা

শ্রীশ। স্বদেশের। কথাটা কিছু উচ্চ শ্রেণীর হয়ে পড়ল, কী করব বলো, মালিনী মাসি এবং রাজকুমারী একেবারেই নিষিদ্ধ— কিন্তু ঠাট্টা নয় পূর্ণবাবু — 
পূর্ণ। ঠাট্টার মতো মোটেই শোনাচ্ছে না — ভয়ানক কড়া কথা, একেবারে খট্‌খটে শুকনো। 
শ্রীশ। আমাদের চিরকুমার - সভা থেকে এমন - একটি সন্ন্যাসীসম্প্রদায় গঠন করতে হবে যারা রুচি শিক্ষা ও কর্মে সকল গৃহস্থের আদর্শ হবে। যারা সংগীত প্রভৃতি কলাবিদ্যায় অদ্বিতীয় হবে, আবার লাঠি তলোয়ার - খেলা, ঘোড়ায় চড়া, বন্দুক লক্ষ্য করায় পারদর্শী হবে — 
পূর্ণ। অর্থাৎ, মনোহরণ এবং প্রাণহরণ দুই কর্মেই মজবুত হবে। পুরুষ দেবীচৌধুরানীর দল আর - কি। 
শ্রীশ। বঙ্কিমবাবু আমার আইডিয়াটা পূর্বে হতেই চুরি করে রেখেছেন, কিন্তু ওটাকে কাজে লাগিয়ে আমাদের নিজের করে নিতে হবে। 
পূর্ণ। সভাপতিমশায় কী বলেন। 
শ্রীশ। তাঁকে ক'দিন ধরে বুঝিয়ে বুঝিয়ে আমার দলে টেনে নিয়েছি। কিন্তু, তিনি তাঁর দেশালাইয়ের কাঠি ছাড়েন নি। তিনি বলেন, সন্ন্যাসীরা কৃষিতত্ত্ব বস্তুতত্ত্ব প্রভৃতি শিখে গ্রামে গ্রামে চাষাদের শিখিয়ে বেড়াবে, এক টাকা ক'রে শেয়ার নিয়ে একটা ব্যাঙ্ক্‌ খুলে বড়ো বড়ো পল্লীতে নূতন নিয়মে এক - একটা দোকান বসিয়ে আসবে — ভারতবর্ষের চারি দিকে বাণিজ্যের জাল বিস্তার করে দেবে। তিনি খুব মেতে উঠেছেন। 
পূর্ণ। বিপিনবাবুর কী মত। 
বিপিন। যদিচ আমি নিজেকে শ্রীশের নবীন সন্ন্যাসী - সম্প্রদায়ের আদর্শ পুরুষ ব'লে জ্ঞান করি নে, কিন্তু দল যদি গড়ে ওঠে তো আমিও সন্ন্যাসী সাজতে রাজি আছি। 
পূর্ণ। কিন্তু সাজতে খরচ আছে মশায়। কেবল কৌপীন নয় তো, অঙ্গদ কুণ্ডল আভরণ কুন্তলীন দেলখোশ — 
শ্রীশ। পূর্ণবাবু, ঠাট্টাই কর আর যাই কর চিরকুমার - সভা সন্ন্যাসীসভা হবেই। আমরা এক দিকে কঠোর আত্মত্যাগ করব, অন্য দিকে মনুষ্যত্বের কোনো উপকরণ থেকে নিজেদের বঞ্চিত করব না। আমরা কঠিন শৌর্য এবং ললিত সৌন্দর্য উভয়কেই সমান আদরে বরণ করব, সেই দুরূহ সাধনায় ভারতবর্ষে নবযুগের আবির্ভাব হবে — 
পূর্ণ। বুঝেছি শ্রীশবাবু — কিন্তু নারী কি মনুষ্যত্বের একটা সর্বপ্রধান উপকরণের মধ্যে গণ্য নয়। এবং তাকে উপেক্ষা করলে ললিত সৌন্দর্যের প্রতি কি সমাদর রক্ষা হবে। তার কী উপায় করলে। 
শ্রীশ। নারীর একটা দোষ, নরজাতিকে তিনি লতারমতো বেষ্টন করে ধরেন। যদি তাঁর দ্বারা বিজড়িত হবার আশঙ্কা না থাকত, যদি তাঁকে রক্ষা করেও স্বাধীনতা রক্ষা করা যেত, তা হলে কোনো কথা ছিল না। কাজে যখন জীবন উৎসর্গ করতে হবে তখন কাজের সমস্ত বাধা দূর করতে চাই — পাণিগ্রহণ করে ফেললে নিজের পাণিকেও বদ্ধ করে ফেলতে হবে, সে হলে চলবে না পূর্ণবাবু। 
পূর্ণ। ব্যস্ত হোয়ো না ভাই, আমি আমার শুভবিবাহে তোমাদের নিমন্ত্রণ করতে আসি নি। কিন্তু ভেবে দেখো দেখি, মনুষ্যজন্ম আর পাব কি না সন্দেহ, অথচ হৃদয়কে চিরজীবন যে পিপাসার জল থেকে বঞ্চিত করতে যাচ্ছি তার পূরণস্বরূপ আর কোথাও আর - কিছু জুটবে কি। মুসলমানের স্বর্গে হুরী আছে, হিন্দুর স্বর্গেও অপ্সরার অভাব নেই, চিরকুমার - সভার স্বর্গে সভাপতি এবং সভ্যমহাশয়দের চেয়ে মনোরম আর - কিছু পাওয়া যাবে কি। 
শ্রীশ। পূর্ণবাবু বল কী। তুমি যে — 
 






চিরকুমার-সভা

পূর্ণ। ভয় নেই ভাই, এখনো মরিয়া হয়ে উঠি নি। তোমার এই ছাদ - ভরা জ্যোৎস্না আর ঐ ফুলের গন্ধ কি কৌমার্যব্রত- রক্ষার সহায়তা করবার জন্যে সৃষ্টি হয়েছে। মনের মধ্যে মাঝে মাঝে যে বাষ্প জমে আমি সেটাকে উচ্ছ্বসিত করে দেওয়াই ভালো বোধ করি ; চেপে রেখে নিজেকে ভোলাতে গেলে কোন্‌দিন চিরকুমারব্রতের লোহার বয়্‌লারখানা ফেটে যাবে। যাই হোক, যদি সন্ন্যাসী হওয়াই স্থির কর তো আমিও যোগ দেব — কিন্তু আপাতত সভাটাকে তো রক্ষা করতে হবে। 
শ্রীশ। কেন? কী হয়েছে? 
পূর্ণ। অক্ষয়বাবু আমাদের সভাকে যে স্থানান্তর করবার ব্যবস্থা করছেন, এটা আমার ভালো ঠেকছে না। 


শ্রীশ। সন্দেহ জিনিসটা নাস্তিকতার ছায়া। মন্দ হবে, ভেঙে যাবে, নষ্ট হবে, এ - সব ভাব আমি কোনো অবস্থাতেই মনে স্থান দিই নে। ভালোই হবে, যা হচ্ছে বেশ হচ্ছে, চিরকুমার - সভার উদার বিস্তীর্ণ ভবিষ্যৎ আমি চোখের সম্মুখে দেখতে পাচ্ছি — অক্ষয়বাবু সভাকে এক বাড়ি থেকে অন্য বাড়িতে নিমন্ত্রণ করে তার কী অনিষ্ট করতে পারেন। কেবল গলির এক নম্বর থেকে আর - এক নম্বরে নয়, আমাদের যে পথে - পথে দেশে - দেশে সঞ্চরণ করে বেড়াতে হবে। সন্দেহ শঙ্কা উদ্‌বেগ এগুলো মন থেকে দূর করে দাও পূর্ণবাবু — বিশ্বাস এবং আনন্দ না হলে বড়ো কাজ হয় না। 
বিপিন। দিনকতক দেখাই যাক - না। যদি কোনো অসুবিধার কারণ ঘটে তা হলে স্বস্থানে ফিরে আসা যাবে — আমাদের সেই অন্ধকার বিবরটি ফস্‌ করে কেউ কেড়ে নিচ্ছে না। 
অকস্মাৎ চন্দ্রমাধববাবুর সবেগে প্রবেশ। তিনজনের সসম্ভ্রমে উত্থান 
  
চন্দ্রবাবু। দেখো, আমি সেই কথাটা ভাবছিলুম — 
শ্রীশ। বসুন। 
চন্দ্রবাবু। না না, বসব না, আমি এখনই যাচ্ছি। আমি বলছিলুম, সন্ন্যাসব্রতের জন্যে আমাদের এখন থেকে প্রস্তুত হতে হবে। হঠাৎ একটা অপঘাত ঘটলে, কিংবা সাধারণ জ্বরজ্বালায়, কিরকম চিকিৎ সা সে আমাদের শিক্ষা করতে হবে — ডাক্তার রামরতনবাবু ফি  রবিবারে আমাদের দু ঘণ্টা করে বক্তৃতা দেবেন বন্দোবস্ত করে এসেছি। 
শ্রীশ। কিন্তু, তাতে অনেক বিলম্ব হবে না? 
চন্দ্রবাবু। বিলম্ব তো হবেই, কাজটি তো সহজ নয়। কেবল তাই নয় — আমাদের কিছু কিছু আইন অধ্যয়নও দরকার। অবিচার অত্যাচার থেকে রক্ষা করা এবং কার কতদূর অধিকার সেটা চাষাভুষোদের বুঝিয়ে দেওয়া আমাদের কাজ। 
শ্রীশ। চন্দ্রবাবু, বসুন — 
চন্দ্রবাবু। না শ্রীশবাবু, বসতে পারছি নে, আমার একটু কাজ আছে। আর - একটি আমাদের করতে হচ্ছে — গোরুর গাড়ি, ঢেঁকি, তাঁত প্রভৃতি আমাদের দেশী অত্যাবশ্যক জিনিসগুলিকে একটু - আধটু সংশোধন করে যাতে কোনো অংশে তাদের সস্তা বা মজবুত বা বেশি উপযোগী করে তুলতে পারি সে চেষ্টা আমাদের করতে হবে। এবার গ্রীষ্মের অবকাশে কেদারবাবুদের কারখানায় গিয়ে প্রত্যহ আমাদের কতকগুলি পরীক্ষা করা চাই। 
শ্রীশ। চন্দ্রবাবু, অনেকক্ষণ দাঁড়িয়ে আছেন — 
চৌকি অগ্রসর - করণ 
চন্দ্রবাবু। না না, আমি এখনই যাচ্ছি। দেখো, আমার মত এই যে, এই - সমস্ত গ্রামের ব্যবহার্য সামান্য জিনিসগুলির যদি আমরা কোনো উন্নতি করতে পারি তা হলে তাতে করে চাষাদের মনের মধ্যে যেরকম আন্দোলন হবে বড়ো বড়ো সংস্কারকার্যেও 
 






চিরকুমার-সভা

তেমন হবে না। তাদের সেই চিরকালের ঢেঁকি - ঘানির কিছু পরিবর্তন করতে পারলে তবে তাদের সমস্ত মন সজাগ হয়ে উঠবে, পৃথিবী যে এক জায়গায় দাঁড়িয়ে নেই এ তারা বুঝতে পারবে — 




চিরকুমার-সভা

সাহেবের উপরেই নির্ভর করে কাটাতে হবে না — 




চিরকুমার-সভা

বনমালীর প্রবেশ 
বনমালী। ভালো আছেন শ্রীশবাবু? বিপিনবাবু  ভালো তো? এই - যে পূর্ণবাবুও আছেন দেখছি। তা, বেশ হয়েছে। আমি অনেক ব'লে ক'য়ে সেই কুমারটুলির পাত্রী দুটিকে ঠেকিয়ে রেখেছি। 
শ্রীশ। কিন্তু আমাদের আর ঠেকিয়ে রাখতে পারবেন না। আমরা একটা গুরুতর কিছু করে ফেলব। 
পূর্ণ। আপনারা বসুন শ্রীশবাবু। আমার একটা কাজ আছে। 
বিপিন। তার চেয়ে আপনি বসুন পূর্ণবাবু। আপনার কাজটা আমরা দুজনে মিলে সেরে দিয়ে আসছি। 
পূর্ণ। তার চেয়ে তিন জনে মিলে সারাই তো ভালো। 
বনমালী। আপনারা ব্যস্ত হচ্ছেন দেখছি। আচ্ছা, তা আর - এক সময় আসব। 


তৃতীয় দৃশ্য
চন্দ্রবাবুর বাড়ি
চন্দ্রমাধববাবু নির্মলা

চন্দ্রবাবু। নির্মল। 
নির্মলা। কী মামা। 
চন্দ্রবাবু। নির্মল, আমার গলার বোতামটা খুঁজে পাচ্ছি নে। 
নির্মলা। বোধ হয় ঐখানেই কোথাও আছে। 
চন্দ্রবাবু। ( নিশ্চিন্তভাবে ) একবার খুঁজে দেখো তো ফেনি। 
নির্মলা। তুমি কোথায় কী ফেল আমি কি খুঁজে বের করতে পারি! 
চন্দ্রবাবু। ( মনে একটুখানি সন্দেহের সঞ্চার হওয়ায়, স্নিগ্ধকণ্ঠে ) তুমিই তো পার নির্মল। আমার সমস্ত ত্রুটি সম্বন্ধে এত ধৈর্য আর কার আছে? 

নির্মলার রুদ্ধ অভিমান চন্দ্রবাবুর সেনহস্বরে অকস্মাৎ অশ্রুজলে বিগলিত হইবার উপক্রম করিল —  
নিঃশব্দে সম্বরণ করিবার চেষ্টা করিতে লাগিল। তাহাকে নিরুত্তর দেখিয়া চন্দ্রমাধববাবু নির্মলার কাছে  
আসিলেন। নির্মলার মুখখানি দুই আঙুল দিয়া তুলিয়া ধরিয়া ক্ষণকাল দেখিলেন 
  
( মৃদুহাস্যে ) নির্মল আকাশে একটুখানি মালিন্য দেখছি যেন। কী হয়েছে বলো দেখি। 
নির্মলা। ( ক্ষুব্ধস্বরে ) এতদিন পরে আমাকে তোমাদের চিরকুমার - সভা থেকে বিদায় দিচ্ছ কেন। আমি কী করেছি। 
চন্দ্রবাবু। ( আশ্চর্য হইয়া ) চিরকুমার - সভা থেকে তোমাকে বিদায়? তোমার সঙ্গে সে সভার যোগ কী। 
নির্মলা। দরজার আড়ালে থাকলে বুঝি যোগ থাকে না? অন্তত সেই যতটুকু যোগ তাই বা কেন যাবে। 
চন্দ্রবাবু। নির্মল, তুমি তো এ সভার কাজ করবে না, যারা কাজ করবে তাদের সুবিধার প্রতি লক্ষ রেখেই — 
নির্মলা। আমি কেন কাজ করব না। তোমার ভাগ্নে না হয়ে ভাগ্নী হয়ে জন্মেছি বলেই কি তোমাদের হিতকার্যে যোগ দিতে 

 






চিরকুমার-সভা

পারব না। তবে আমাকে এতদিন শিক্ষা দিলে কেন। নিজের হাতে আমার সমস্ত মন প্রাণ জাগিয়ে দিয়ে শেষকালে কাজের পথ রোধ করে দাও কী বলে। 




চিরকুমার-সভা

পূর্ণ। ( উত্তেজিতভাবে ) এ কথা শুনলে আমাদের উৎ সাহ বেড়ে ওঠে। স্ত্রীলোক হয়ে তিনি — 
চন্দ্রবাবু। আমিও সেই কথা ভাবছি, স্ত্রীলোকের সরল উৎ সাহ পুরুষের উৎ সাহে যেন নূতন প্রাণ সঞ্চার করতে পারে — আমি নিজেই সেটা আজ অনুভব করছি। 
পূর্ণ। ( আবেগপূর্ণভাবে ) আমিও সেটা বেশ অনুমান করতে পারি। 
চন্দ্রবাবু। পূর্ণবাবু, তোমারও কি ঐ মত। 
পূর্ণ। কী মত বলছেন? 
চন্দ্রবাবু। অর্থাৎ, যথার্থ অনুরাগী স্ত্রীলোক আমাদের কঠিন কর্তব্যের বাধা না হয়ে যথার্থ সহায় হতে পারেন। 
পূর্ণ। ( নেপথ্যের প্রতি লক্ষ করিয়া উচ্চকণ্ঠে ) সে বিষয়ে আমার লেশমাত্র সন্দেহ নেই। স্ত্রীজাতির অনুরাগ পুরুষের অনুরাগের একমাত্র সজীব নির্ভর, তাঁদের উৎ সাহে আমাদের উদ্দীপনা। পুরুষের উৎ সাহকে নবজাত শিশুটির মতো মানুষ করে তুলতে পারে কেবল স্ত্রীলোকের উৎ সাহ। 
শ্রীশ ও বিপিনের প্রবেশ 
  
শ্রীশ। তা তো পারে পূর্ণবাবু, কিন্তু, সেই উৎ সাহের অভাবেই কি আজ সভায় যেতে বিলম্ব হচ্ছে। 
চন্দ্রবাবু। না না, দেরি হবার কারণ, আমার গলার বোতামটা কিছুতেই খুঁজে পাচ্ছি নে। 
শ্রীশ। গলায় তো একটা বোতাম লাগানো রয়েছে দেখতে পাচ্ছি, আরো কি প্রয়োজন আছে। যদি - বা থাকে, আর ছিদ্র পাবেন কোথা। 
চন্দ্রবাবু। ( গলায় হাত দিয়া ) তাই তো! — আমরা সকলেই তো উপস্থিত আছি, এখন সেই কথাটার আলোচনা হয়ে যাওয়া ভালো, কী বল পূর্ণবাবু। 
পূর্ণ। সে বেশ কথা, কিন্তু এ দিকে দেরি হয়ে যাচ্ছে না? 
চন্দ্রবাবু। না, এখনো সময় আছে। শ্রীশবাবু, তোমরা একটু বোসো - না, কথাটা একটু স্থির হয়ে ভেবে দেখবার যোগ্য। আমার একটি ভাগ্নী আছেন, তাঁর নাম নির্মলা — 
পূর্ণ হঠাৎ কাশিয়া লাল হইয়া উঠিল 
আমাদের কুমার - সভার সমস্ত উদ্দেশ্যের সঙ্গে তাঁর একান্ত মনের মিল। 
শ্রীশ এবং বিপিন অবিচলিত নিরুৎসুকভাবে শুনিয়া যাইতে লাগিল 
  
এ কথা আমি নিশ্চয় বলতে পারি, তাঁর উৎসাহ আমাদের কারও চেয়ে কম নয়।



শ্রীশ ও বিপিনের কাছ হইতে কিছুমাত্র সাড়া না পাইয়া 
চন্দ্রবাবুও মনে মনে একটু উত্তেজিত হইতেছিলেন 
  
 এ কথা আমি ভালোরূপ বিবেচনা করে দেখে স্থির করেছি, স্ত্রীলোকের উৎ সাহ পুরুষের সমস্ত বৃহৎ কার্যের মহৎ অবলম্বন। কী বল পূর্ণবাবু? 
পূর্ণ। ( নিস্তেজভাবে ) তা তো বটেই। 
 






চিরকুমার-সভা

চন্দ্রবাবু। ( হঠাৎ সবেগে ) নির্মলা যদি কুমার - সভার সভ্য হবার জন্য প্রার্থী থাকে, তা হলে তাকে আমরা সভ্য না করব কেন। 
পূর্ণ। বলেন কী চন্দ্রবাবু। 
শ্রীশ। আমরা কখনো কল্পনা করি নি যে, কোনো স্ত্রীলোক আমাদের সভার সভ্য হতে ইচ্ছা প্রকাশ করবেন, সুতরাং এ সম্বন্ধে আমাদের কোনো নিয়ম নেই — 
বিপিন। নিষেধও নেই। 
শ্রীশ। স্পষ্ট নিষেধ না থাকতে পারে কিন্তু আমাদের সভার যে - সকল উদ্দেশ্য তা স্ত্রীলোকের দ্বারা সাধিত হবার নয়। 
বিপিন। আমাদের সভার উদ্দেশ্য সংকীর্ণ নয়, এবং বৃহৎ উদ্দেশ্য সাধন করতে গেলে বিচিত্র শ্রেণীর ও বিচিত্র শক্তির লোকের বিচিত্র চেষ্টায় প্রবৃত্ত হওয়া চাই। স্বদেশের হিতসাধন একজন স্ত্রীলোক যেরকম পারবেন তুমি সেরকম পারবে না, এবং তুমি যেরকম পারবে একজন স্ত্রীলোক সেরকম পারবেন না — অতএব সভার উদ্দেশ্যকে সর্বাঙ্গসম্পূর্ণভাবে সাধন করতে গেলে তোমারও যেমন দরকার স্ত্রীসভ্যেরও তেমনি দরকার। 
শ্রীশ। যারা কাজ করতে চায় না তারাই উদ্দেশ্যকে ফলাও করে তোলে। যথার্থ কাজ করতে গেলেই লক্ষ্যকে সীমাবদ্ধ করতে হয়। আমাদের সভার উদ্দেশ্যকে যত বৃহৎ মনে করে তুমি বেশ নিশ্চিন্ত আছ আমি তত বৃহৎ মনে করি নে। 
বিপিন। আমাদের সভার কার্যক্ষেত্র অন্তত এতটা বৃহৎ যে তোমাকে গ্রহণ করেছে বলে আমাকে পরিত্যাগ করতে হয় নি এবং আমাকে গ্রহণ করেছে বলে তোমাকে পরিত্যাগ করতে হয় নি। তোমার আমার উভয়েরই যদি এখানে স্থান হয়ে থাকে, আমাদের দুজনেরই যদি এখানে উপযোগিতা ও আবশ্যকতা থাকে, তা হলে আরো একজন ভিন্ন প্রকৃতির লোকের এখানে স্থান হওয়া এমন কী কঠিন। 
শ্রীশ। উদারতা অতি উত্তম জিনিস, সে আমি নীতিশাস্ত্রে পড়েছি। আমি তোমার সেই উদারতাকে নষ্ট করতে চাই নে, বিভক্ত করতে চাই মাত্র। স্ত্রীলোকেরা যে কাজ করতে পারেন তার জন্যে তাঁরা স্বতন্ত্র সভা করুন, আমরা তার সভ্য হবার প্রার্থী হব না, এবং আমাদের সভাও আমাদেরই থাক্‌। নইলে আমরা পরস্পরের কাজের বাধা হব মাত্র। মাথাটা চিন্তা করে মরুক, উদরটা পরিপাক করতে থাক্ — পাকযন্ত্রটি মাথার মধ্যে এবং মস্তিষ্কটি পেটের মধ্যে প্রবেশচেষ্টা না করলেই বস্‌। 
বিপিন। কিন্তু তাই বলে মাথাটা ছিন্ন করে এক জায়গায় এবং পাকযন্ত্রটাকে আর - এক জায়গায় রাখলেও কাজের সুবিধা হয় না। 
শ্রীশ। ( অত্যন্ত বিরক্ত হইয়া ) উপমা তো আর যুক্তি নয় যে সেটাকে খণ্ডন করলেই আমার কথাটাকে খণ্ডন করা হল। উপমা কেবল খানিক দূর পর্যন্ত খাটে — 
বিপিন। অর্থাৎ, যতটুকু কেবল তোমার যুক্তির পক্ষে খাটে। 
পূর্ণ। ( অত্যন্ত বিমনা হইয়া ) বিপিনবাবু, আমার মত এই যে, আমাদের এই - সকল কাজে মেয়েরা অগ্রসর হয়ে এলে তাতে তাঁদের মাধুর্য নষ্ট হয়। 
চন্দ্রবাবু। (একখানা বই চক্ষের অত্যন্ত কাছে ধরিয়া) মহৎ কার্যে যে মাধুর্য নষ্ট হয় সে মাধুর্য সযত্নে রক্ষা করবার যোগ্য নয়। 
শ্রীশ। না চন্দ্রবাবু, আমি ও - সব সৌন্দর্য - মাধুর্যের কথা আনছিই নে। সৈন্যদের মতো এক চালে আমাদের চলতে হবে, অনভ্যাস বা স্বাভাবিক দুর্বলতা বশত যাঁদের পিছিয়ে পড়বার সম্ভাবনা আছে তাঁদের নিয়ে ভারগ্রস্ত হলে আমাদের সমস্তই ব্যর্থ হবে। 
 
 






চিরকুমার-সভা


এমন সময় নির্মলা অকুণ্ঠিত মর্যাদার সহিত গৃহের মধ্যে প্রবেশ করিয়া নমস্কার করিয়া দাঁড়াইল  
হঠাৎ সকলেই স্তম্ভিত হইয়া গেল। অশ্রুপূর্ণ ক্ষোভে তাহার কণ্ঠস্বর আর্দ্র 

  


নির্মলা। আপনাদের কী উদ্দেশ্য এবং আপনারা দেশের কাজে কত দূর পর্যন্ত যেতে প্রস্তুত আছেন তা আমি কিছুই জানি নে, কিন্তু আমি আমার মামাকে জানি — তিনি যে পথে যাত্রা করে চলেছেন আপনারা কেন আমাকে সে পথে তাঁর অনুসরণ করতে বাধা দিচ্ছেন। 
শ্রীশ নিরুত্তর, পূর্ণ কুণ্ঠিত - অনুতপ্ত, বিপিন প্রশান্ত - গম্ভীর, চন্দ্রবাবু সুগভীর চিন্তামগ্ন 
  
নির্মলা। ( পূর্ণ এবং শ্রীশের প্রতি অশ্রুজলস্নাত কটাক্ষপাত করিয়া ) আমি যদি কাজ করতে চাই, যিনি আমার আশৈশবের গুরু, মৃত্যু পর্যন্ত যদি সকল শুভচেষ্টায় তাঁর অনুবর্তিনী হতে ইচ্ছা করি, আপনারা কেবল তর্ক করে আমার অযোগ্যতা প্রমাণ করতে চেষ্টা করেন কেন। আপনারা আমাকে কী জানেন। 
শ্রীশ স্তব্ধ। পূর্ণ ঘর্মাক্ত 
  
নির্মলা। আমি আপনাদের কুমার - সভা বা অন্য কোনো সভা জানি নে, কিন্তু যাঁর শিক্ষায় আমি মানুষ হয়েছি তিনি যখন কুমার - সভাকে অবলম্বন করেই তাঁর জীবনের সমস্ত উদ্দেশ্য - সাধনে প্রবৃত্ত হয়েছেন, তখন এই কুমার - সভা থেকে আপনারা আমাকে দূরে রাখতে পারবেন না। ( চন্দ্রবাবুর দিকে ফিরিয়া ) তুমি যদি বল আমি তোমার কাজের যোগ্য নই তা হলে আমি বিদায় হব, কিন্তু এঁরা আমাকে কী জানেন। এঁরা কেন আমাকে তোমার অনুষ্ঠান থেকে বিচ্ছিন্ন করবার জন্যে সকলে মিলে তর্ক করছেন। 
শ্রীশ। ( বিনীত মৃদুস্বরে ) মাপ করবেন, আমি আপনার সম্বন্ধে কোনো তর্ক করি নি, আমি সাধারণত স্ত্রীজাতি সম্বন্ধেই বলছিলুম। 
নির্মলা। আমি স্ত্রীজাতি পুরুষজাতির প্রভেদ নিয়ে কোনো বিচার করতে চাই নে — আমি নিজের অন্তঃকরণ জানি এবং যাঁর উন্নত দৃষ্টান্তকে আশ্রয় করে রয়েছি তাঁর অন্তঃকরণ জানি, কাজে প্রবৃত্ত হতে এর বেশি আমার আর - কিছু জানবার দরকার নেই। 
চন্দ্রবাবু নিজের দক্ষিণ করতল চোখের অত্যন্ত কাছে লইয়া নিরীক্ষণ করিয়া দেখিতে লাগিলেন 
পূর্ণ খুব চমৎকার করিয়া একটা  কিছু বলিবার ইচ্ছা করিল — 
কিন্তু তাহার মুখ দিয়া কোনো কথাই বাহির হইল না 
  
পূর্ণ। ( মনে মনে অনেক আবৃত্তি করিয়া ) দেবী, এই পঙ্কিল পৃথিবীর কাজে কেন আপনার পবিত্র দুইখানি হস্ত প্রয়োগ করতে চাচ্ছেন। 
কথাটা মনে যেমন লাগিতেছিল মুখে তেমন শোনাইল না, পূর্ণ বলিয়াই বুঝিতে পারিল কথাটা 
গদ্যের মধ্যে পদ্যের মতো কিছু যেন বাড়াবাড়ি হইয়া পড়িল — 
লজ্জায় তাহার কান লাল হইয়া উঠিল 








চিরকুমার-সভা

বিপিন। ( স্বাভাবিক সুগম্ভীর শান্ত স্বরে ) পৃথিবী যত বেশি পঙ্কিল পৃথিবীর সংশোধনকার্য তত বেশি পবিত্র। 
শ্রীশ। সভার অধিবেশনে স্ত্রীসভ্য লওয়া সম্বন্ধে নিয়মমত প্রস্তাব উত্থাপন করে যা স্থির হয় আপনাকে জানাব। 
  
নির্মলা এক মুহূর্ত অপেক্ষা না করিয়া নিঃশব্দে চলিয়া যাইবার উপক্রম করিল 
  
চন্দ্র। ( হঠাৎ ) ফেনি, আমার সেই গলার বোতামটা? 
নির্মলা। ( সলজ্জ হাসিয়া মৃদুকণ্ঠে ) গলাতেই আছে। 
চন্দ্র। ( গলায় হাত দিয়া ) হাঁ হাঁ, আছে বটে। 
তিন ছাত্রের দিকে চাহিয়া হাসিলেন 


চতুর্থ দৃশ্য
অক্ষয়ের বাসা
নৃপবালা ও নীরবালা

নৃপবালা। আজকাল তুই মাঝে মাঝে কেন অমন গম্ভীর হচ্ছিস বল্‌ তো নীরু। 
নীরবালা। আমাদের বাড়ির যত কিছু গাম্ভীর্য সব বুঝি তোর একলার? আমার খুশি আমি গম্ভীর হব। 
নৃপবালা। তুই কী ভাবছিস আমি বেশ জানি। 
নীরবালা। তোর অত আন্দাজ করবার দরকার কী ভাই। এখন তোর নিজের ভাবনা ভাববার সময় হয়েছে। 
নৃপবালা। ( নীরর গলা জড়াইয়া ) তুই ভাবছিস, মাগো মা, আমরা কী জঞ্জাল — আমাদের বিদায় করে দিতেও এত ভাবনা এত ঝঞ্ঝাট। 
নীরবালা। তা, আমরা তো ভাই, ফেলে দেবার জিনিস নয় যে অমনি ছেড়ে দিলেই হল। আমাদের জন্যে যে এতটা হাঙ্গামা হচ্ছে সে তো গৌরবের কথা। কুমারসম্ভবে তো পড়েছিস গৌরীর বিয়ের জন্য একটি আস্ত দেবতা পুড়ে ছাই হয়ে গেল। যদি কোনো কবির কানে ওঠে তা হলে আমাদের বিবাহের একটা বর্ণনা বেরিয়ে যাবে। 
নৃপবালা। না ভাই, আমার ভারি লজ্জা করছে। 
নীরবালা। আর, আমার বুঝি লজ্জা করছে না? আমি বুঝি বেহায়া? কিন্তু কী করবি বল্‌। ইস্কুলে যেদিন প্রাইজ নিতে গিয়েছিলুম লজ্জা করেছিল, আবার তার পর-বছরেও প্রাইজ নেবার জন্যে রাত জেগে পড়া মুখসথ করেছিলেম। লজ্জাও করে, প্রাইজও ছাড়ি নে, আমার এই স্বভাব। 
নৃপবালা। আচ্ছা নীরু, এবারে যে প্রাইজটার কথা চলছে সেটার জন্যে তুই কি খুব ব্যস্ত হয়েছিস। 
নীরবালা। কোন্‌টা বল্‌ দেখি। চিরকুমার - সভার দুটো সভ্য? 
নৃপবালা। যেই হোক - না কেন, তুই তো বুঝতে পারছিস। 
নীরবালা। তা ভাই সত্যি কথা বলব? ( নৃপর গলা জড়াইয়া কানে কানে ) শুনেছি কুমার - সভার দুটি সভ্যের মধ্যে খুব 
 






চিরকুমার-সভা

ভাব, আমরা যদি দুজনে দুই বন্ধুর হাতে পড়ি তা হলে বিয়ে হয়েও আমাদের ছাড়াছাড়ি হবে না — নইলে আমরা কে কোথায় চলে যাব তার ঠিক নেই। তাই তো সেই যুগল দেবতার জন্যে এত পূজার আয়োজন করছি ভাই। জোড়হস্তে মনে মনে বলছি, হে কুমার - সভার অশ্বিনীকুমারযুগল, আমাদের দুটি বোনকে এক বোঁটার দুই ফুলের মতো তোমরা একসঙ্গে গ্রহণ করো। 




চিরকুমার-সভা

রসিক। যাকে জন্ম দেওয়া যায় তার প্রতি মমতা হয় না? ঠাট্টা একবার মুখ থেকে বের হলেই কি রাজপুতের কন্যার মতো তাকে গলা টিপে মেরে ফেলতে হবে। হয়েছে কী, যতদিন চিরকুমার - সভা টিঁকে থাকবে এই ঠাট্টা তোদের দু বেলা শুনতে হবে। 
নীরবালা। তবে ওটাকে তো একটু সকাল - সকাল সেরে ফেলতে হচ্ছে। মেজদিদি ভাই, আর দয়ামায়া নয় — রসিকদাদার রসিকতাকে পুরোনো হতে দেব না, চিরকুমার - সভার চিরত্ব আমরা অচিরে ঘুচিয়ে দেব। তবেই তো আমাদের বিশ্ববিজয়িনী নারী নাম সার্থক হবে। কিরকম করে আক্রমণ করতে হবে একটা কিছু প্ল্যান ঠাউরেছিস? 
শৈলবালা। কিছুই না। ক্ষেত্রে উপস্থিত হয়ে যখন যেরকম মাথায় আসে। 
নীরবালা। আমাকে যখন দরকার হবে রণভেরী ধ্বনিত করলেই আমি হাজির হব। ‘আমি কি ডরাই সখী কুমার - সভারে। নাহি কি বল এ ভুজমৃণালে?' 
অক্ষয়ের প্রবেশ 
  
অক্ষয়। অদ্যকার সভায় বিদুষীমণ্ডলীকে একটি ঐতিহাসিক প্রশ্ন জিজ্ঞাসা করতে ইচ্ছা করি। 
শৈলবালা। প্রস্তুত আছি। 
অক্ষয়। বলো দেখি যে দুটি ডালে দাঁড়িয়েছিলেন সেই দুটি ডাল কাটতে চেয়েছিলেন কে। 
নৃপবালা। আমি জানি মুখুজ্জেমশায়, কালিদাস। 
অক্ষয়। না, আরো একজন বড়োলোক। শ্রীঅক্ষয়কুমার মুখোপাধ্যায়। 
নীরবালা। ডাল দুটি কে। 
অক্ষয়। ( বামে নীরকে টানিয়া ) এই একটি ( দক্ষিণে নৃপকে টানিয়া আনিয়া ) এই আর - একটি। 
নীরবালা। আর, কুড়ুল বুঝি আজ আসছে? 
অক্ষয়। আসছে কেন, এসেছে বললেও অত্যুক্তি হয় না। ঐ - যে সিঁড়িতে পায়ের শব্দ শোনা যাচ্ছে। 
 
দৌড় দৌড়। শৈল পালাইবার সময় রসিকদাদাকে টানিয়া লইয়া গেল 
চুড়িবালার ঝংকার এবং ত্রস্ত পদপল্লব কয়েকটির দ্রুত পতন শব্দ সম্পূর্ণ না মিলাইতেই 
  
শ্রীশ ও বিপিনের প্রবেশ 
  
অক্ষয়। পূর্ণবাবু এলেন না যে? 
শ্রীশ। চন্দ্রবাবুর বাসায় তাঁর সঙ্গে দেখা হয়েছিল, কিন্তু হঠাৎ তাঁর শরীরটা খারাপ হয়েছে বলে আজ আর আসতে পারলেন না। 


অক্ষয়। ( পথের দিকে চাহিয়া ) একটু বসুন, আমি চন্দ্রবাবুর অপেক্ষায় দ্বারের কাছে গিয়ে দাঁড়াই। তিনি অন্ধ মানুষ, কোথায় যেতে কোথায় গিয়ে পড়বেন তার ঠিক নেই। কাছাকাছি এমন স্থানও আছে, যেখানে কুমার - সভার অধিবেশন কোনোমতেই প্রার্থনীয় নয়। 
[ অক্ষয়ের প্রস্থান 
 






চিরকুমার-সভা

অক্ষয় চলিয়া গেলে ঘরটি শ্রীশ ভালো করিয়া দেখিয়া লইল। ঘরে দুটি দীপ জ্বলিতেছে  
সেই দুটিকে বেষ্টন করিয়া ফিরোজ রঙের রেশমের অবগুণ্ঠন। সেই আবরণ ভেদ করিয়া ঘরের আলোটি  
মৃদু এবং রঙিন হইয়া উঠিয়াছে। টেবিলের মাঝখানে ফুলদানিতে ফুল সাজানো 
  
বিপিন। ( ঈষৎ হাসিয়া ) যা বল ভাই, এ ঘরটি চিরকুমার - সভার উপযুক্ত নয়। 
শ্রীশ। ( চকিত হইয়া ) কেন নয়। 
বিপিন। ঘরের সজ্জাগুলি তোমার নবীন সন্ন্যাসীদের পক্ষেও যেন বেশি বোধ হচ্ছে। 
শ্রীশ। আমার সন্ন্যাসধর্মের পক্ষে বেশি কিছু হতে পারে না। 
বিপিন। কেবল নারী ছাড়া। 
শ্রীশ। হাঁ, ঐ একটিমাত্র। 
  
অন্য দিনের মতো কথাটায় তেমন জোর পৌঁছিল না 
  
বিপিন। দেয়ালের ছবি এবং অন্যান্য পাঁচরকমে এ ঘরটিতে সেই নারীজাতির অনেকগুলি পরিচয় পাওয়া যায় যেন। 
শ্রীশ। সংসারে নারীজাতির পরিচয় তো সর্বত্রই আছে। 
বিপিন। তা তো বটেই। কবিদের কথা যদি বিশ্বাস করা যায় তা হলে চাঁদে ফুলে লতায় পাতায় কোনোখানেই নারীজাতির পরিচয় থেকে হতভাগ্য পুরুষমানুষের নিষ্কৃতি পাবার জো নেই। 
শ্রীশ। ( হাসিয়া ) কেবল ভেবেছিলুম, চন্দ্রবাবুর বাসার সেই একতলার ঘরটিতে রমণীর কোনো সংস্রব ছিল না। আজ সে ভ্রমটা হঠাৎ ভেঙে গেল। নাঃ, ওরা পৃথিবীময় ছড়িয়ে পড়েছে। 
বিপিন। বেচারা চিরকুমার ক'টির জন্যে একটা কোনো ফাঁক রাখে নি। সভা করবার জায়গা পাওয়াই দায়। 
শ্রীশ। এই দেখো - না। 
  
কোণের একটা টিপাই হইতে গোটাদুয়েক চুলের কাঁটা তুলিয়া দেখাইল
  
বিপিন। ( কাঁটা দুটি লইয়া পর্যবেক্ষণ করিয়া ) ওহে ভাই, এ স্থানটা তো কুমারদের পক্ষে নিষ্কণ্টক নয়। 
শ্রীশ। ফুলও আছে, কাঁটাও আছে। 
বিপিন। সেইটেই তো বিপদ। কেবল কাঁটা থাকলে এড়িয়ে চলা যায়। 
  
শ্রীশ অপর কোণের ছোটো বইয়ের শেলফ হইতে বইগুলি তুলিয়া দেখিতে লাগিল — কতকগুলি নভেল 
কতকগুলি ইংরাজি কাব্যসংগ্রহ। প্যাল্‌গ্রেভের গীতিকাব্যের স্বর্ণভাণ্ডার খুলিয়া দেখিল 
মার্জিনে মেয়েলি অক্ষরে নোট লেখা — তখন গোড়ার পাতাটা উল্টাইয়া দেখিল  
দেখিয়া একটু নাড়িয়া - চাড়িয়া বিপিনের সম্মুখে ধরিল 
  
 






চিরকুমার-সভা

বিপিন। নৃপবালা! আমার বিশ্বাস নামটি পুরুষমানুষের নয়। কী বোধ কর। 
শ্রীশ। আমারও সেই বিশ্বাস। এ নামটিও অন্যজাতীয় বলে ঠেকছে হে। 
আর - একটা বই দেখাইল
  


বিপিন। নীরবালা! এ নামটি কাব্যগ্রন্থে চলে কিন্তু কুমার - সভায় — 
শ্রীশ। কুমার - সভাতেও এই নামধারিণীরা যদি চলে আসেন তা হলে দ্বাররোধ করতে পারি এত বড়ো বলবান তো আমাদের মধ্যে কাউকে দেখি নে। 
বিপিন। পূর্ণ তো একটি আঘাতেই আহত হয়ে পড়ল, রক্ষা পায় কি না সন্দেহ। 
শ্রীশ। কি রকম। 
বিপিন। লক্ষ্য করে দেখ নি বুঝি? 
শ্রীশ। না না, ও তোমার অনুমান। 
বিপিন। হৃদয়টা তো অনুমানেরই জিনিস — না যায় দেখা, না যায় ধরা। 
শ্রীশ। পূর্ণর অসুখটাও তা হলে বৈদ্যশাস্ত্রের অন্তর্গত নয়? 
বিপিন। না, এ - সকল ব্যাধি সম্বন্ধে মেডিকাল কলেজে কোনো লেক্‌চার চলে না। 
শ্রীশ। এ বাড়ির দরজায় ঢুকতেই রসিক চক্রবর্তী বলে যে বৃদ্ধ যুবকটির সঙ্গে দেখা হল তাঁকে চিরকুমার - সভার দ্বারীর উপযুক্ত বলে বোধ হল না। 
বিপিন। মনে হল শিবের তপোবন আগলাবার জন্য স্বয়ং পঞ্চশর নন্দীর ছদ্মবেশে এসেছেন, লোকটাকে বিশ্বাসযোগ্য ঠেকছে না। 
  
চন্দ্রের প্রবেশ 
  
চন্দ্রবাবু। আজকের তর্কবিতর্কের উত্তেজনায় পূর্ণবাবুর হঠাৎ শরীর খারাপ হল দেখে, আমি তাঁকে তাঁর বাড়ি পৌঁছে দেওয়া উচিত বোধ করলুম। 
বিপিন। পূর্ণবাবুর যেরকম দুর্বল অবস্থা দেখছি পূর্ব হতেই তাঁর বিশেষ সাবধান হওয়া উচিত ছিল। 
চন্দ্রবাবু। পূর্ণবাবুকে তো বিশেষ অসাবধান বলে বোধ হয় না। 
  
অক্ষয় ও রসিকের প্রবেশ 
  
অক্ষয়। মাপ করবেন। এই নবীন সভ্যটিকে আপনাদের হাতে সমর্পণ করে দিয়েই আমি চলে যাচ্ছি। 
রসিক। ( হাসিয়া ) আমার নবীনতা বাইরে থেকে বিশেষ প্রত্যক্ষগোচর নয় — 
অক্ষয়। অত্যন্ত বিনয়বশত সেটা বাহ্য প্রাচীনতা দিয়ে ঢেকে রেখেছেন — ক্রমশ পরিচয় পাবেন। ইনিই হচ্ছেন সার্থকনামা শ্রীরসিক চক্রবর্তী। 








চিরকুমার-সভা

রসিক। পিতা আমার রসবোধ সম্বন্ধে পরিচয় পাবার পূর্বেই রসিক নাম রেখেছিলেন, এখন পিতৃসত্যপালনের জন্য আমাকে রসিকতার চেষ্টা করতে হয়, তার পরে ‘যত্নে কৃতে যদি ন সিধ্যতি কোহত্র দোষঃ'। 
[ অক্ষয়ের প্রস্থান 
পুরুষবেশী শৈলের প্রবেশ 
শৈল আসিয়া সকলকে নমস্কার করিল। ক্ষীণদৃষ্টি চন্দ্রমাধববাবু ঝাপসাভাবে তাহাকে দেখিলেন — 
বিপিন ও শ্রীশ তাহার দিকে চাহিয়া রহিল  
শৈলের পশ্চাতে দুইজন ভৃত্য কয়েকটি ভোজনপাত্র হাতে করিয়া উপস্থিত হইল 
শৈল ছোটো ছোটো রুপার থালাগুলি লইয়া সাদা পাথরের টেবিলের উপর সাজাইতে লাগিল 
  
রসিক। ইনি আপনাদের সভার আর - একটি নবীন সভ্য। এঁর নবীনতা সম্বন্ধে কোনো তর্ক নেই। ঠিক আমার বিপরীত। ইনি বুদ্ধির প্রবীণতা বাহ্য নবীনতা দিয়ে গোপন করে রেখেছেন। আপনারা কিছু বিস্মিত হয়েছেন দেখছি — হবার কথা। এঁকে দেখে মনে হয় বালক, কিন্তু আমি আপনাদের কাছে জামিন রইলুম — ইনি বালক নন। 


চন্দ্রবাবু। এঁর নাম? 
রসিক। শ্রীঅবলাকান্ত চট্টোপাধ্যায়। 
শ্রীশ। অবলাকান্ত? 
রসিক। নামটি আমাদের সভায় চলতি হবার মতো নয় স্বীকার করি। নামটির প্রতি আমারও বিশেষ মমত্ব নেই — যদি পরিবর্তন করে বিক্রমসিংহ বা ভীমসেন বা অন্য কোনো উপযুক্ত নাম রাখেন তাতে উনি আপত্তি করবেন না। যদিচ শাস্ত্রে আছে বটে ‘স্বনামা পুরুষো ধন্য' — কিন্তু উনি অবলাকান্ত নামটির দ্বারাই জগতে পৌরুষ অর্জন করতে ব্যাকুল নন। 
শ্রীশ। বলেন কী মশায়। নাম তো আর গায়ের বস্ত্র নয় যে, বদল করলেই হল। 
রসিক। ওটা আপনাদের একেলে সংস্কার শ্রীশবাবু, নামটাকে প্রাচীনেরা পোশাকের মধ্যেই গণ্য করতেন। দেখুন - না কেন, অর্জুনের পিতৃদত্ত নাম কী ঠিক করে বলা শক্ত — পার্থ, ধনঞ্জয়, সব্যসাচী, লোকের যখন যা মুখে আসত তাই বলেই ডাকত। দেখুন, নামটাকে আপনারা বেশি সত্য মনে করবেন না ; ওঁকে যদি ভুলে আপনি অবলাকান্ত না'ও বলেন উনি লাইবেলের মকদ্দমা আনবেন না। 
শ্রীশ। ( হাসিয়া ) আপনি যখন এতটা অভয় দিচ্ছেন তখন অত্যন্ত নিশ্চিন্ত হলুম — কিন্তু ওঁর ক্ষমাগুণের পরিচয় নেবার দরকার হবে না, নাম ভুল করব না মশায়। 
রসিক। আপনি না করতে পারেন, কিন্তু আমি করি মশায়। উনি আমার সম্পর্কে নাতি হন ; সেইজন্যে ওঁর সম্বন্ধে আমার রসনা কিছু শিথিল, যদি কখনো এক বলতে আর বলি সেটা মাপ করবেন। 
শ্রীশ। অবলাকান্তবাবু, আপনি এ - সমস্ত কী আয়োজন করেছেন। আমাদের সভার কার্যাবলীর মধ্যে মিষ্টান্নটা ছিল না। 
রসিক। ( উঠিয়া ) সেই ত্রুটি যিনি সংশোধন করেছেন তাঁকে সভার হয়ে ধন্যবাদ দিই। 
শৈল। ( থালা সাজাইতে সাজাইতে ) শ্রীশবাবু, আহারটাও কি আপনাদের নিয়মবিরুদ্ধ। 
শ্রীশ। ( বিপুলায়তন বিপিনকে টানিয়া আনিয়া ) এই সভ্যটির আকৃতি নিরীক্ষণ করে দেখলেই ও সম্বন্ধে কোনো সংশয় 
 






চিরকুমার-সভা

থাকবে না। 




চিরকুমার-সভা

বোধ হয় পরস্পরের কিছু সুবিধা আছে। 




চিরকুমার-সভা

চন্দ্রবাবু। আমার ভাগ্নী নির্মলাকে কুমার - সভার সভ্যশ্রেণীতে ভুক্ত করতে আপনাদের কোনো আপত্তি নেই? 
রসিক। আর - কোনো আপত্তি নেই, কেবল একটু ব্যাকরণের আপত্তি। কুমার-সভায় কেউ যদি কুমারীবেশে আসেন তা হলে বোপদেবের অভিশাপ। 
শৈলবালা। বোপদেবের অভিশাপ এ কালে খাটে না। 
রসিক। আচ্ছা, অন্তত লোহারামকে তো বাঁচিয়ে চলতে হবে? আমি তো বোধ করি, স্ত্রীসভ্যরা যদি পুরুষসভ্যদের অজ্ঞাতসারে বেশ ও নাম পরিবর্তন করে আসেন তা হলে সহজে নিষ্পত্তি হয়। 
শ্রীশ। তা হলে একটা কৌতুক এই হয় যে, কে স্ত্রী কে পুরুষ নিজেদের এই সন্দেহটা থেকে যায় — 
বিপিন। আমি বোধ হয় সন্দেহ থেকে নিষ্কৃতি পেতে পারি। 
রসিক। আমাকেও বোধ হয় আমার নাতনী বলে কারও হঠাৎ আশঙ্কা না হতে পারে। 
শ্রীশ। কিন্তু অবলাকান্তবাবু সম্বন্ধে একটা সন্দেহ থেকে যায়। 
  
শৈল অদূরবর্তী টিপাই হইতে মিষ্টান্নের থালা আনিতে প্রস্থান করিল 
  
চন্দ্রবাবু। দেখুন রসিকবাবু, ভাষাতত্ত্বে দেখা যায়, ব্যবহার করতে করতে একটা শব্দের মূল অর্থ লোপ পেয়ে বিপরীত অর্থ ঘটে থাকে। স্ত্রীসভ্য গ্রহণ করলে চিরকুমার-সভার অর্থের যদি পরিবর্তন ঘটে তাতে ক্ষতি কী। 
রসিক। কিছু না। আমি পরিবর্তনের বিরোধী নই — তা নামপরিবর্তন বা বেশ  পরিবর্তন যাই হোক - না কেন, যখন যা ঘটে আমি বিনা বিরোধে গ্রহণ করি বলেই আমার প্রাণটা নবীন আছে। 
  
মিষ্টান্ন শেষ হইল এবং স্ত্রীসভ্য লওয়া সম্বন্ধে কাহারও আপত্তি হইল না
  
রসিক। আশা করি সভার কাজের কোনো ব্যাঘাত হয় নি। 
শ্রীশ। কিছু না — অন্যদিন কেবল মুখেরই কাজ চলত, আজ দক্ষিণ হস্তও যোগ দিয়েছে। 
বিপিন। তাতে আভ্যন্তরিক তৃপ্তিটা কিছু বেশি হয়েছে। আজ তা হলে এইখানেই সভা ভঙ্গ করা হোক, কারণ এর পরে আর - কোনো আলোচনা চলবে না। এ দিকে দেরিও হয়ে গেছে। 
[ সকলের প্রস্থান 
 






চিরকুমার-সভা
তৃতীয় অঙ্ক
প্রথম দৃশ্য
অক্ষয়ের বাসা
অক্ষয়, নীর ও নৃপ
নীরর গান

যেতে দাও গেল যারা।


তুমি যেয়ো না, যেয়ো না—


আমার,       বাদলের গান হয় নি সারা।


কুটিরে কুটিরে বন্ধ দ্বার,
নিভৃত রজনী অন্ধকার,
বনের অঞ্চল কাঁপে চঞ্চল—


অধীর সমীর তন্দ্রাহারা।



অক্ষয়। হল কী বলো দেখি। আমার যে ঘরটি এতকাল কেবল ঝড়ু বেহারার ঝাড়নের তাড়নে নির্মল ছিল, সেই ঘরের হাওয়া দুবেলা তোমাদের দুই বোনের অঞ্চলবীজনে চঞ্চল হয়ে উঠছে যে। 
নীরবালা। দিদি নেই, তুমি একলা পড়ে আছ ব'লে দয়া ক'রে মাঝে মাঝে দেখা দিয়ে যাই, তার উপরে আবার জবাবদিহি? 
অক্ষয়। দয়াময়ী চোর, শূন্য হৃদয়টা চুরি করবার জন্যে শূন্য ঘরে উঁকিঝুঁকি? মতলব কি বুঝি নে? 
গান 
 
ওগো দয়াময়ী চোর! এত দয়া মনে তোর! 
বড়ো দয়া করে কণ্ঠে আমার জড়াও মায়ার ডোর! 
বড়ো দয়া করে চুরি করে লও শূন্য হৃদয় মোর! 

নীরবালা। আমাদের এমন বোকা চোর পাও নি। এখন হৃদয় আছে কোথায় যে চুরি করতে আসব। 
অক্ষয়। ঠিক করে বলো দেখি হতভাগা হৃদয়টা গেছে কত দূরে। 
নৃপবালা। আমি জানি মুখুজ্জেমশায়। বলব? ৪৭৫ মাইল। 
নীরবালা। সেজদিদি অবাক করলি। তুই কি মুখুজ্জেমশায়ের হৃদয়ের পিছনে পিছনে মাইল গুনতে গুনতে ছুটেছিলি নাকি। 
নৃপবালা। না ভাই, দিদি কাশী যাবার সময় টাইম্‌টেবিলে মাইলটা দেখেছিলুম। 
অক্ষয়।  
 






চিরকুমার-সভা

গান






      চলেছে ছুটিয়া পলাতকা হিয়া, 

   বেগে বহে শিরা ধমনী। 

     হায় হায় হায় ধরিবারে তায় 

   পিছে পিছে ধায় রমণী। 

     বায়ুবেগভরে উড়ে অঞ্চল, 
     লটপট বেণী দুলে চঞ্চল — 
     এ কী রে রঙ্গ, আকুল - অঙ্গ 

     ছুটে কুরঙ্গগমনী। 







নীরবালা। কবিবর, সাধু সাধু। কিন্তু, তোমার রচনায় কোনো কোনো আধুনিক কবির ছায়া দেখতে পাই যেন। 
অক্ষয়। তার কারণ, আমিও অত্যন্ত আধুনিক। তোরা কি ভাবিস তোদের মুখুজ্জেমশায় কৃত্তিবাস ওঝার যমজ ভাই। ভূগোলের মাইল গুনে দিচ্ছিস, আর ইতিহাসের তারিখ ভুল? তা হলে আর বিদুষী শ্যালী থেকে ফল হল কী। এতবড়ো আধুনিকটাকে তোদের প্রাচীন বলে ভ্রম হয়? 
নীরবালা। মুখুজ্জেমশায়, শিব যখন বিবাহসভায় গিয়েছিলেন তখন তাঁর শ্যালীরাও ঐরকম ভুল করেছিলেন, কিন্তু উমার চোখে তো অন্যরকম ঠেকেছিল। তোমার ভাবনা কিসের, দিদি তোমাকে আধুনিক বলেই জানেন। 
অক্ষয়। মূঢ়ে, শিবের যদি শ্যালী থাকত তা হলে কি তাঁর ধ্যানভঙ্গ করবার জন্যে অনঙ্গদেবের দরকার হত। আমার সঙ্গে তাঁর তুলনা? 
নৃপবালা। আচ্ছা মুখুজ্জেমশায়, এতক্ষণ তুমি এখানে বসে বসে কী করছিলে। 
অক্ষয়। তোদের গয়লাবাড়ির দুধের হিসেব লিখছিলুম। 
নীরবালা। ( ডেস্কের উপর হইতে অসমাপ্ত চিঠি তুলিয়া লইয়া ) এই তোমার গয়লাবাড়ির হিসেব? হিসেবের মধ্যে ক্ষীর - নবনীর অংশটাই বেশি। 
অক্ষয়। ( ব্যস্তসমস্ত ) না না, ওটা নিয়ে গোল করিস নে, আহা, দিয়ে যা — 
নৃপবালা। নীরুভাই, জ্বালাস নে, চিঠিখানা ওঁকে ফিরিয়ে দে — ওখানে শ্যালীর উপদ্রব সয় না। কিন্তু মুখুজ্জেমশায়, তুমি দিদিকে চিঠিতে কী বলে সম্বোধন কর বলো - না। 
অক্ষয়। রোজ নূতন সম্বোধন করে থাকি — 
নৃপবালা। আজ কী করেছ বলো দেখি। 
অক্ষয়। শুনবে? তবে সখী, শোনো। চঞ্চলচকিতচিত্তচকোরচৌর চঞ্চুচুম্বিতচারুচন্দ্রিকরুচিরুচির চিরচন্দ্রমা। 
নীরবালা। চমৎকার চাটুচাতুর্য। 
অক্ষয়। এর মধ্যে চৌর্যবৃত্তি নেই, চর্বিতচর্বণশূন্য। 
নৃপবালা। ( সবিস্ময়ে ) আচ্ছা মুখুজ্জেমশায়, রোজ রোজ তুমি এইরকম লম্বা লম্বা সম্বোধন রচনা কর? তাই বুঝি দিদিকে চিঠি লিখতে এত দেরি হয়? 
অক্ষয়। ঐজন্যেই তো নৃপর কাছে আমার মিথ্যে কথা চলে না। ভগবান যে আমাকে সদ্য সদ্য বানিয়ে বলবার এমন 
 






চিরকুমার-সভা

অসাধারণ ক্ষমতা দিয়েছেন সেটা দেখছি খাটাতে দিলে না। ভগ্নীপতির কথা বেদবাক্য ব'লে বিশ্বাস করতে কোন্‌ মনুসংহিতায় লিখেছে বলো দেখি। 




চিরকুমার-সভা

অক্ষয়। এরা দেখছি পবিত্র জেনানা আর রাখতে দিলে না। আরে দুর্বৃত্তে, এখনই লোক আসবে। 
নৃপবালা। তার চেয়ে বলো - না দিদির চিঠিখানা শেষ করতে হবে। 
নীরবালা। তা, আমরা থাকলেমই বা, তুমি চিঠি লেখো - না, আমরা কি তোমার কলমের মুখ থেকে কথা কেড়ে নেব না কি। 
অক্ষয়। তোমরা কাছাকাছি থাকলে মনটা এইখানেই মারা যায়, দূরে যিনি আছেন সে পর্যন্ত আর পৌঁছয় না। না, ঠাট্টা নয়, পালাও। এখনই লোক আসবে — ঐ একটি বৈ দরজা খোলা নেই, তখন পালাবার পথ পাবে না। 
নৃপবালা। এই সন্ধেবেলায় কে তোমার কাছে আসবে। 
অক্ষয়। যাদের ধ্যান কর তারা নয় গো, তারা নয়। 
নীরবালা। যার ধ্যান করা যায় সে সকল সময় আসে না, তুমি আজকাল সেটা বেশ বুঝতে পারছ, কী বল মুখুজ্জেমশায়। দেবতার ধ্যান কর আর উপদেবতার উপদ্রব হয়। — 
গান 
  
ও আমার ধ্যানেরই ধন, 
তোমায়     হৃদয়ে দোলায় যে হাসি রোদন। 
আসে বসন্ত, ফোটে বকুল, 
কুঞ্জে পূর্ণিমা - চাঁদ হেসে আকুল — 
তারা তোমায় খুঁজে না পায়, 
প্রাণের মাঝে আছ গোপন স্বপন।


অক্ষয়। সংগ্রহ হল কোথা থেকে। 
নীরবালা। তোমারই শ্রীমুখ থেকে। 
অক্ষয়। অবশেষে বিরহের দিনে আমারই শ্রীবক্ষে হানতে এসেছিস। আচ্ছা, তা হলে দয়া করিস নে, একেবারে শেষ করে দে। 
নীরবালা। — 
আঁখিরে ফাঁকি দাও একি ধারা — 
অশ্রুজলে তারে কর সারা। 
গন্ধ আসে, কেন দেখি নে মালা 
পায়ের ধ্বনি শুনি, পথ নিরালা। 
বেলা যে যায়, ফুল যে শুকায় — 
অনাথ হয়ে আছে আমার ভুবন। 
নেপথ্যে। অবলাকান্তবাবু আছেন? 
 






চিরকুমার-সভা

সহসা শ্রীশের প্রবেশ 
  
‘ মাপ করবেন' বলিয়া পলায়নোদ্যম। নৃপ ও নীরর সবেগে প্রস্থান 
অক্ষয়। এসো এসো শ্রীশবাবু। 
শ্রীশ। ( সলজ্জভাবে ) মাপ করবেন। 
অক্ষয়। রাজি আজি, কিন্তু অপরাধটা কী আগে বলো। 
শ্রীশ। খবর না দিয়েই — 
অক্ষয়। তোমার অভ্যর্থনার জন্য ম্যুনিসিপালিটির কাছ থেকে যখন বাজেট স্যাংশন করে নিতে হয় না তখন নাহয় খবর না দিয়েই এলে শ্রীশবাবু। 
শ্রীশ। আপনি যদি বলেন এখানে আমার অসময়ে অনধিকার প্রবেশ হয় নি, তা হলেই হল। 
অক্ষয়। তাই বললেম। তুমি যখনই আসবে তখনই সুসময়, এবং যেখানে পদার্পণ করবে সেইখানেই তোমার অধিকার। শ্রীশবাবু, স্বয়ং বিধাতা সর্বত্র তোমাকে পাস্‌পোর্ট দিয়ে রেখেছেন। একটু বোসো, অবলাকান্তবাবুকে খবর পাঠিয়ে দিই। ( স্বগত ) না পলায়ন করলে চিঠি শেষ করতে পারব না। 
[ প্রস্থান 
শ্রীশ। চক্ষের সম্মুখ দিয়ে এক জোড়া মায়াস্বর্ণমৃগী ছুটে পালালো। ওরে নিরস্ত্র ব্যাধ, তোর ছোটবার ক্ষমতা নেই। নিকষের উপর সোনার রেখার মতো চকিত চোখের চাহনি দৃষ্টিপথের উপরে যেন আঁকা রয়ে গেল। 
রসিকের প্রবেশ 
শ্রীশ। সন্ধেবেলায় এসে আপনাদের তো বিরক্ত করি নি রসিকবাবু? 
রসিক। ভিক্ষুকক্ষে বিনিক্ষিপ্তঃ কিমিক্ষুর্নীরসো ভবেৎ? শ্রীশবাবু, আপনাকে দেখে বিরক্ত হব আমি কি এতবড়ো হতভাগ্য। 
শ্রীশ। অবলাকান্তবাবু বাড়ি আছেন তো? 
রসিক। আছেন বৈকি। এলেন ব'লে। 
শ্রীশ। না না, যদি কাজে থাকেন তা হলে তাঁকে ব্যস্ত করে কাজ নেই — আমি কুঁড়ে লোক, বেকার মানুষের সন্ধানে ঘুরে বেড়াই। 
রসিক। সংসারে সেরা লোকেরাই কুঁড়ে, এবং বেকার লোকেরাই ধন্য। উভয়ের সম্মিলন হলেই মণিকাঞ্চনযোগ। এই কুঁড়ে - বেকারের মিলনের জন্যেই তো সন্ধেবেলাটার সৃষ্টি হয়েছে। যোগীদের জন্যে সকালবেলা, রোগীদের জন্যে রাত্রি, কাজের লোকের জন্যে দশটা - চারটে। আর সন্ধেবেলাটা, সত্যি কথা বলছি, চিরকুমার - সভার অধিবেশনের জন্যে চতুর্‌মুখ সৃজন করেন নি। কী বলেন শ্রীশবাবু। 
শ্রীশ। সে কথা মানতে হবে বৈকি। সন্ধ্যা চিরকুমার - সভার অনেক পূর্বেই সৃজন হয়েছে, সে আমাদের সভাপতি চন্দ্রবাবুর নিয়ম মানে না — 
রসিক। সে যে - চন্দ্রের নিয়ম মানে, তার নিয়মই আলাদা। আপনার কাছে খুলে বলি, হাসবেন না শ্রীশবাবু, আমার একতলার ঘরে কায় ক্লেশে একটি জানলা দিয়ে অল্প একটু জ্যোৎ স্না আসে ; শুক্লসন্ধ্যায় সেই জ্যোৎ স্নার শুভ্র রেখাটি যখন আমার 
 






চিরকুমার-সভা

বক্ষের উপর এসে পড়ে তখন মনে হয় কে আমার কাছে কী খবর পাঠালে গো। শুভ্র একটি হংসদূত কোন্‌ বিরহিণীর হয়ে এই চিরবিরহীর কানে কানে বলছে — 




চিরকুমার-সভা

চাচ্ছে, ‘ ন'য়ের মালা গেঁথে একটি নীলোৎপলনয়নার গলায় পরিয়ে দিতে ইচ্ছে করছে — নির্মলনবনীনিন্দিতনবীন — বলুন - না শ্রীশবাবু, শেষ করে দিন - না — 




চিরকুমার-সভা

শৈলবালা। রোজ সন্ধেবেলায় যদি এইরকম উৎ পাত করেন তা হলে মাপ করব, নইলে নয়। 
শ্রীশ। আচ্ছা রাজি, কিন্তু এর পরে যখন অনুতাপ উপস্থিত হবে তখন প্রতিজ্ঞা স্মরণ করবেন। 
শৈলবালা। আমার জন্যে ভাববেন না, কিন্তু আপনার যদি অনুতাপ উপস্থিত হয় তা হলে আপনাকে নিষ্কৃতি দেব। 
শ্রীশ। সেই ভরসায় যদি থাকেন তা হলে অনন্তকাল অপেক্ষা করতে হবে। 
শৈলবালা। রসিকদাদা, তুমি শ্রীশবাবুর পকেটের দিকে হাত বাড়াচ্ছ কেন। বুড়ো বয়সে গাঁটকাটা ব্যাবসা ধরবে নাকি। 
রসিক। না ভাই, সে ব্যাবসা তোদের বয়সেই শোভা পায়। একখানা রুমাল নিয়ে শ্রীশবাবুতে আমাতে তক্‌‍রার চলছে,তোকে তার মীমাংসা করে দিতে হবে। 
শৈলবালা। কিরকম। 
রসিক। প্রেমের বাজারে বড়ো মহাজনি করবার মূলধন আমার নেই। আমি খুচরো মালের কারবারী — রুমালটা, চুলের দড়িটা, ছেঁড়া কাগজে দু - চারটে হাতের অক্ষর, এই-সমস্ত কুড়িয়ে-বাড়িয়ে আমাকে সন্তুষ্ট থাকতে হয়। শ্রীশবাবুর যেরকম মূলধন আছে তাতে উনি বাজার - সুদ্ধ পাইকেরি দরে কিনে নিতে পারেন — রুমাল কেন, সমস্ত নীলাঞ্চলে অর্ধেক ভাগ বসাতে পারেন। আমরা যেখানে চুলের দড়ি গলায় জড়িয়ে মরতে ইচ্ছে করি উনি যে সেখানে আগুল্‌ফবিলম্বিত চিকুররাশির সুগন্ধ ঘনান্ধকারের মধ্যে সম্পূর্ণ অস্ত যেতে পারেন। উনি উঞ্ছবৃত্তি করতে আসেন কেন। 
শ্রীশ। অবলাকান্তবাবু, আপনি তো নিরপেক্ষ ব্যক্তি, রুমালখানা এখন আপনার হাতেই থাক্‌, উভয় পক্ষের বক্তৃতা শেষ হয়ে গেলে বিচারে যার প্রাপ্য হয় তাকেই দেবেন। 
শৈলবালা। ( রুমালখানি পকেটে পুরিয়া ) আমাকে আপনি নিরপেক্ষ লোক মনে করছেন বুঝি? এই কোণে যেমন একটি ‘ন' অক্ষর লাল সুতোয় সেলাই করা আছে আমার হৃদয়ের একটি কোণে খুঁজলে দেখতে পাবেন ঐ অক্ষরটি রক্তের বর্ণে লেখা। এ রুমাল আমি আপনাদের কাউকেই দেব না। 
শ্রীশ। রসিকবাবু, এ কী রকম জবরদস্তি। আর, ‘ ন' অক্ষরটিও তো বড়ো ভয়ানক অক্ষর। 
রসিক। শুনেছি বিলিতি শাস্ত্রে ন্যায়ধর্মও অন্ধ, ভালোবাসাও অন্ধ। এখন দুই অন্ধে লড়াই হোক, যার বল বেশি তারই জিত হবে। 
শৈলবালা। শ্রীশবাবু, যার রুমাল আপনি তো তাকে দেখেন নি, তবে কেন কেবলমাত্র কল্পনার উপর নির্ভর করে ঝগড়া করছেন। 
শ্রীশ। দেখি নি কে বললে। 
শৈলবালা। দেখেছেন? কাকে দেখলেন। ‘ন' তো দুটি আছে — 
শ্রীশ। দুটিই দেখেছি — তা, এ রুমাল দুজনের যাঁরই হোক, দাবি আমি পরিত্যাগ করতে পারব না। 
রসিক। শ্রীশবাবু, বৃদ্ধের পরামর্শ শুনুন, হৃদয়গগনে দুই চন্দ্রের আয়োজন করবেন না ; একশ্চন্দ্রস্তমোহন্তি। 

ভৃত্যের প্রবেশ 
ভৃত্য। ( শ্রীশের প্রতি ) চন্দ্রবাবুর চিঠি নিয়ে একটি লোক আপনার বাড়ি খুঁজে শেষকালে এখানে এসেছে। 
শ্রীশ। ( চিঠি পড়িয়া ) একটু অপেক্ষা করবেন? চন্দ্রবাবুর বাড়ি কাছেই — আমি একবার চট করে দেখা করে আসব। 
শৈলবালা। পালাবেন না তো? 
 






চিরকুমার-সভা

শ্রীশ। না, আমার রুমাল বন্ধক রইল, ওখানা খালাস না করে যাচ্ছি নে। 
[ প্রস্থান 
রসিক। ভাই শৈল, কুমারসভার সভ্যগুলিকে যেরকম ভয়ংকর কুমার ঠাউরেছিলুম তার কিছুই নয়। এদের তপস্যা ভঙ্গ করতে মেনকা রম্ভা মদন বসন্ত কারো দরকার হয় না, এই বুড়ো রসিকই পারে। 
শৈলবালা। তাই তো দেখছি। 
রসিক। আসল কথাটা কী জান? যিনি দার্জিলিঙে থাকেন তিনি ম্যালেরিয়ার দেশে পা বাড়াবামাত্রই রোগে চেপে ধরে। এঁরা এতকাল চন্দ্রবাবুর বাসায় বড্ড নীরোগ জায়গায় ছিলেন, এই বাড়িটি যে রোগের বীজে ভরা। এখানকার রুমালে বইয়ে চৌকিতে টেবিলে যেখানে স্পর্শ করছেন সেইখান থেকেই একেবারে নাকে মুখে রোগ ঢুকছে — আহা, শ্রীশবাবুটি গেল। 
শৈলবালা। রসিকদাদা, তোমার বুঝি রোগের বীজ অভ্যেস হয়ে গেছে। 
রসিক। আমার কথা ছেড়ে দাও। আমার পিলে যকৃৎ যা - কিছু হবার তা হয়ে গেছে। 
  
নীরবালার প্রবেশ 
  
নীরবালা। দিদি, আমরা পাশের ঘরেই ছিলুম। 
রসিক। জেলেরা জাল টানাটানি করে মরছে, আর চিল বসে আছে ছোঁ মারবার জন্যে। 
নীরবালা। সেজদিদির রুমালখানা নিয়ে শ্রীশবাবু কী কাণ্ডটাই করলে। সেজদিদি তো লজ্জায় লাল হয়ে পালিয়ে গেছে। আমি এমনি বোকা ভুলেও কিছু ফেলে যাই নি। বারোখানা রুমাল এনেছি, ভাবছি এবার ঘরের মধ্যে রুমালের হরির লুঠ দিয়ে যাব। 


শৈলবালা। তোর হাতে ও কিসের খাতা নীর। 
নীরবালা। যে গানগুলো আমার পছন্দ হয় ওতে লিখে রাখি দিদি। 
রসিক। ছোড়্‌দিদি, আজকাল তোর কিরকম পারমার্থিক গান পছন্দ হচ্ছে তার এক - আধটা নমুনা দেখতে পারি কি। 
নীরবালা। — 
দিন গেল রে, ডাক দিয়ে নে পারের খেয়া — 
চুকিয়ে হিসেব মিটিয়ে দে তোর দেয়া - নেয়া। 
রসিক। দিদি ভারি ব্যস্ত যে। পার করবার নেয়ে ডেকে দিচ্ছি ভাই। যা দেবে যা নেবে সেটা মোকাবিলায় ঠিক করে নিয়ো। 
নীরবালা। — 
গান  
  
জ্বলে নি আলো অন্ধকারে, 
দাও না সাড়া কি তাই বারে বারে। 
তোমার বাঁশি আমার বাজে বুকে 
কঠিন দুখে, গভীর সুখে — 
যে জানে না পথ কাঁদাও তারে। 
 






চিরকুমার-সভা

চেয়ে রই রাতের আকাশ - পানে, 
মন যে কী চায় তা মনই জানে! 
আশা জাগে কেন অকারণে 
আমার মনে ক্ষণে ক্ষণে — 
ব্যথার টানে তোমায় আনবে দ্বারে। 
নেপথ্যে। অবলাকান্তবাবু আছেন? 

বিপিন ঘরে প্রবিষ্ট ও সচকিত হইয়া দণ্ডায়মান 
নীরবালা মুহূর্ত হতবুদ্ধি হইয়া দ্রুতবেগে বহিষ্ক্রান্ত 

শৈলবালা। আসুন বিপিনবাবু। 
বিপিন। ঠিক করে বলুন, আসব কি। আমি আসার দরুন আপনাদের কোনোরকম লোকসান নেই? 
রসিক। ঘর থেকে কিছু লোকসান না করলে লাভ হয় না বিপিনবাবু, ব্যাবসার এইরকম নিয়ম। যা গেল তা আবার দুনো হয়ে ফিরে আসতে পারে, কী বল অবলাকান্ত। 
শৈলবালা। রসিকদাদার রসিকতা আজকাল একটু শক্ত হয়ে আসছে। 
রসিক। গুড় জমে যেরকম শক্ত হয়ে আসে। কিন্তু, বিপিনবাবু কী ভাবছেন বলুন দেখি। 
বিপিন। ভাবছি কী ছুতো করে বিদায় নিলে আমাকে বিদায় দিতে আপনাদের ভদ্রতায় বাধবে না। 
শৈলবালা। বন্ধুত্বে যদি বাধে? 
বিপিন। তা হলে ছুতো খোঁজবার কোনো দরকারই হয় না। 
শৈলবালা। তবে সেই খোঁজটা পরিত্যাগ করুন, ভালো হয়ে বসুন। 
রসিক। মুখখানা প্রসন্ন করুন বিপিনবাবু। আমাদের প্রতি ঈর্ষা করবেন না। আমি তো বৃদ্ধ, যুবকের ঈর্ষার যোগ্যই নই। আর, আমাদের সুকুমারমূর্তি অবলাকান্তবাবুকে কোনো স্ত্রীলোক পুরুষ বলে জ্ঞানই করে না। আপনাকে দেখে যদি কোনো সুন্দরী কিশোরী ত্রস্তহরিণীর মতো পলায়ন করে থাকেন তা হলে মনকে এই বলে সান্ত্বনা দেবেন যে, তিনি আপনাকে পুরুষ বলেই মস্ত খাতিরটা করেছেন। হায় রে হতভাগ্য রসিক, তোকে দেখে কোনো তরুণী লজ্জাতে পলায়নও করে না। 


বিপিন। রসিকবাবু আপনাকেও যে দলে টানছেন অবলাকান্তবাবু। এ কিরকম হল। 
শৈলবালা। কী জানি বিপিনবাবু, আমার এই অবলাকান্ত নামটাই মিথ্যে — কোনো অবলা তো এ পর্যন্ত আমাকে কান্ত বলে বরণ করে নি। 
বিপিন। হতাশ হবেন না, এখনো সময় আছে। 
শৈলবালা। সে আশা এবং সে সময় যদি থাকত তা হলে চিরকুমার - সভায় নাম লেখাতে যেতুম না। 
বিপিন। ( স্বগত ) এঁর মনের মধ্যে একটা কী বেদনা রয়েছে, নইলে এত অল্প বয়সে এই কাঁচামুখে এমন স্নিগ্ধ কোমল করুণ ভাব থাকত না। এটা কিসের খাতা। গান লেখা দেখছি। ‘নীরবালা দেবী'। ( পাঠ ) 
শৈলবালা। কী পড়ছেন বিপিনবাবু। 
বিপিন। কোনো একটি অপরিচিতার কাছে অপরাধ করছি, হয়তো তাঁর কাছে ক্ষমা প্রার্থনা করবার সুযোগ পাব না এবং হয়তো তাঁর কাছে শাস্তি পাবারও সৌভাগ্য হবে না, কিন্তু এই গানগুলি মানিক এবং হাতের অক্ষরগুলি মুক্তো। যদি লোভে পড়ে 
 






চিরকুমার-সভা

চুরি করি তবে দণ্ডদাতা বিধাতা ক্ষমা করবেন। 




চিরকুমার-সভা

রসিক। পুলিসে খবর দে ভাই, চোর ধরা আমার ব্যাবসা নয়। 
নীরবালা। কেন দিদি, তুমি আমার খাতা নিয়ে যেতে দিলে। 
শৈলবালা। এমন অমূল্য ধন তুই ফেলে রেখে যাস কেন। 
নীরবালা। আমি বুঝি ইচ্ছে করে ফেলে রেখে গেছি। 
রসিক। লোকে সেইরকম সন্দেহ করছে। 
নীরবালা। না রসিকদাদা, তোমার ও ঠাট্টা আমার ভালো লাগে না। 
রসিক। তা হলে ভয়ানক খারাপ অবস্থা। 
[ নীরবালার সক্রোধে প্রস্থান 
সলজ্জ নৃপবালার প্রবেশ 

রসিক। কী নৃপ, হারাধন খুঁজে বেড়াচ্ছিস? 
নৃপবালা। না, আমার কিছু হারায় নি। 
রসিক। সে তো অতি সুখের সংবাদ। শৈলদিদি, তা হলে আর কেন, রুমালখানার মালিক যখন পাওয়া যাচ্ছে না তখন যে লোক কুড়িয়ে পেয়েছে তাকেই ফিরিয়ে দিস। ( শৈলর হাত হইতে রুমাল লইয়া ) এ জিনিসটা কার ভাই। 
নৃপবালা। ও আমার নয়। 
পলায়নোদ্যত 
রসিক। ( নৃপকে ধরিয়া ) যে জিনিসটা খোওয়া গেছে নৃপ তার উপরে কোনো দাবিও রাখতে চায় না। 
নৃপবালা। রসিকদাদা, ছাড়ো, আমার কাজ আছে। 


দ্বিতীয় দৃশ্য
গোলদিঘির পথ
শ্রীশ ও বিপিন

শ্রীশ। ওহে বিপিন, আজ মাঘের শেষে প্রথম বসন্তের বাতাস দিয়েছে, জ্যোৎস্নাও দিব্যি, আজ যদি এখনই ঘুমোতে কিংবা পড়া মুখস্থ করতে যাওয়া যায় তা হলে দেবতারা ধিক্‌কার দেবেন। 
বিপিন। তাঁদের ধিক্‌কার খুব সহজে সহ্য হয়, কিন্তু ব্যামোর ধাক্কা কিংবা — 
শ্রীশ। দেখো, ঐজন্যে তোমার সঙ্গে আমার ঝগড়া হয়। আমি বেশ জানি দক্ষিনে হাওয়ায় তোমারও প্রাণটা চঞ্চল হয়, কিন্তু পাছে কেউ তোমাকে কবিত্বের অপবাদ দেয় ব'লে মলয় - সমীরণটাকে একেবারেই আমল দিতে চাও না। এতে তোমার বাহাদুরিটা কী জিজ্ঞাসা করি। আমি তোমার কাছে আজ মুক্তকণ্ঠে স্বীকার করছি, আমার ফুল ভালো লাগে, জ্যোৎস্না ভালো লাগে। 
বিপিন। এবং — 
 






চিরকুমার-সভা

শ্রীশ। এবং যা - কিছু ভালো লাগবার মতো জিনিস সবই ভালো লাগে। 
বিপিন। বিধাতা তো তোমাকে ভারি আশ্চর্য রকম ছাঁচে গড়েছেন দেখছি। 
শ্রীশ। তোমার ছাঁচ আরো আশ্চর্য। তোমার লাগে ভালো, কিন্তু বল অন্যরকম — আমার সেই শোবার ঘরের ঘড়িটার মতো — সে চলে ঠিক, বাজে ভুল। 
বিপিন। কিন্তু শ্রীশ, তোমার যদি সব মনোরম জিনিসই মনোহর লাগতে লাগল তা হলে তো আসন্ন বিপদ। 
শ্রীশ। আমি তো কিছুই বিপদ বোধ করি নে। 
বিপিন। সেই লক্ষণটাই তো সব চেয়ে খারাপ। রোগের যখন বেদনাবোধ চলে যায় তখন আর চিকিৎসার রাস্তা থাকে না। আমি ভাই, স্পষ্টই কবুল করছি, স্ত্রীজাতির একটা আকর্ষণ আছে — চিরকুমার - সভা যদি সেই আকর্ষণ এড়াতে চান তা হলে তাঁকে খুব তফাত দিয়ে যেতে হবে। 
শ্রীশ। ভুল, ভুল, ভয়ানক ভুল। তুমি তফাতে থাকলে কী হবে, তাঁরা তো তফাতে থাকেন না। সংসাররক্ষার জন্যে বিধাতাকে এত নারী সৃষ্টি করতে হয়েছে যে তাঁদের এড়িয়ে চলা অসম্ভব। অতএব কৌমার্য যদি রক্ষা করতে চাও তা হলে নারীজাতিকে অল্পে অল্পে সইয়ে নিতে হবে। ঐ - যে স্ত্রীসভ্য নেবার নিয়ম হয়েছে, এতদিন পরে কুমার - সভা চিরস্থায়ী হবার উপায় অবলম্বন করেছে। কিন্তু, কেবল একটিমাত্র মহিলা হলে চলবে না বিপিন, অনেকগুলি স্ত্রীসভ্য চাই। বদ্ধ ঘরের একটি জানলা খুলে ঠাণ্ডা লাগালে সর্দি ধরে, খোলা হাওয়ায় থাকলে সে বিপদ নেই। 
বিপিন। আমি তোমার ঐ খোলা - হাওয়া বদ্ধ - হাওয়া বুঝি নে ভাই। যার সর্দির ধাত তাকে সর্দি থেকে রক্ষা করতে দেবতা মনুষ্য কেউ পারে না। 
শ্রীশ। তোমার ধাত কী বলছে হে। 
বিপিন। সে কথা খোলসা করে বললেই বুঝতে পারবে তোমার ধাতের সঙ্গে তার চমৎকার মিল আছে। নাড়িটা যে সব সময়ে ঠিক চিরকুমারের নাড়ির মতো চলে তা জাঁক করে বলতে পারব না। 
শ্রীশ। ঐটে তোমার আর - একটা ভুল। চিরকুমারের নাড়ির উপরে ঊনপঞ্চাশ পবনের নৃত্য হতে দাও — কোনো ভয় নেই, বাঁধাবাঁধি চাপাচাপি কোরো না। আমাদের মতো ব্রত যাদের তারা কি হৃদয়টিকে তুলো দিয়ে মুড়ে রাখতে পারে। তাকে অশ্বমেধ যজ্ঞের ঘোড়ার মতো ছেড়ে দাও, যে তাকে বাঁধবে তার সঙ্গে লড়াই করো। 
বিপিন। ও কে হে। পূর্ণ দেখছি। ও বেচারার এ গলি থেকে আর বেরোবার জো নেই। ঐ বীরপুরুষের অশ্বমেধের ঘোড়াটি বেজায় খোঁড়াচ্ছে। ওকে একবার ডাক দেব? 
শ্রীশ। ডাকো। ও কিন্তু আমাদেরই দুজনকে অন্বেষণ করে গলিতে গলিতে ঘুরছে বলে বোধ হচ্ছে না। 
বিপিন। পূর্ণবাবু, খবর কী। 



পূর্ণর প্রবেশ 
পূর্ণ। অত্যন্ত পুরোনো। কাল - পরশু যে খবর চলছিল আজও তাই চলছে। 
শ্রীশ। কাল - পরশু শীতের হাওয়া বচ্ছিল, আজ বসন্তের হাওয়া দিয়েছে — এতে দুটো - একটা নতুন খবরের আশা করা যেতে পারে। 
পূর্ণ। দক্ষিণের হাওয়ায় যে - সব খবরের সৃষ্টি হয় কুমার - সভার খবরের কাগজে তার স্থান নেই। তপোবনে একদিন 
 






চিরকুমার-সভা

অকালে বসন্তের হাওয়া দিয়েছিল, তাই নিয়ে কালিদাসের কুমারসম্ভব কাব্য রচনা হয়েছে — আমাদের কপালগুণে বসন্তের হাওয়ায় কুমার - অসম্ভব কাব্য হয়ে দাঁড়ায়। 




চিরকুমার-সভা

নিশি না পোহাতে জীবনপ্রদীপ 
    জ্বালাইয়া যাও প্রিয়া। ( দীর্ঘনিশ্বাস ) 


তোমরা কি বাড়ির দিকে চলেছ। 
শ্রীশ। বাড়ি কোন্‌ দিকে ভুলে গেছি ভাই। 
পূর্ণ। আজ পথ ভোলবার মতোই রাতটা হয়েছে বটে। কী বল বিপিনবাবু। 
শ্রীশ। বিপিনবাবু এ - সকল বিষয়ে কোনো কথাই কন না, পাছে ওঁর ভিতরকার কবিত্ব ধরা পড়ে। কৃপণ যে জিনিসটার বেশি আদর করে সেইটেকেই মাটির নীচে পুঁতে রাখে। 
বিপিন। অস্থানে বাজে খরচ করতে চাই নে ভাই, স্থান খুঁজে বেড়াচ্ছি। মরতে হলে একেবারে গঙ্গার ঘাটে গিয়ে মরাই ভালো। 
পূর্ণ। এ তো উত্তম কথা, শাস্ত্রসংগত কথা। বিপিনবাবু একেবারে অন্তিম কালের জন্যে কবিত্ব সঞ্চয় করে রাখছেন, যখন অন্যে বাক্য কবেন কিন্তু উনি রবেন নিরুত্তর। আশীর্বাদ করি অন্যের সেই বাক্যগুলি যেন মধুমাখা হয় — 
শ্রীশ। এবং তার সঙ্গে যেন কিঞ্চিৎ ঝালের সম্পর্কও থাকে — 
বিপিন। এবং বাক্যবর্ষণ করেই যেন মুখের সমস্ত কর্তব্য নিঃশেষ না হয় — 
পূর্ণ। বাক্যের বিরামস্থলগুলি যেন বাক্যের চেয়ে মধুমত্তর হয়ে ওঠে — 
শ্রীশ। সেদিন নিদ্রা যেন না আসে — 
পূর্ণ। রাত্রি যেন না যায় — 
বিপিন। চন্দ্র যেন পূর্ণচন্দ্র হয় — 
পূর্ণ। বিপিন যেন বসন্তের ফুলে প্রফুল্ল হয়ে ওঠে — 
শ্রীশ। এবং হতভাগ্য শ্রীশ যেন কুঞ্জদ্বারের কাছে এসে উঁকিঝুঁকি না মারে। 
পূর্ণ। দূর হোক গে শ্রীশবাবু, তোমার সেই ‘আবাহন' থেকে আর - একটা কিছু কবিতা আওড়াও। চমৎকার লিখেছে হে— 
নিশি না পোহাতে জীবনপ্রদীপ 
জ্বালাইয়া যাও প্রিয়া। 

আহা! একটি জীবনপ্রদীপের শিখাটুকু আর - একটি জীবনপ্রদীপের মুখের কাছে কেবল একটু ঠেকিয়ে গেলেই হয়, বাস্‌, আর কিছুই নয় — দুটি কোমল অঙ্গুলি দিয়ে দীপখানি একটু হেলিয়ে একটু ছুঁইয়ে যাওয়া, তার পরেই চকিতের মধ্যে সমস্ত আলোকিত। 
( আপন মনে ) — 
নিশি না পোহাতে জীবনপ্রদীপ 
জ্বালাইয়া যাও প্রিয়া। 
 






চিরকুমার-সভা

শ্রীশ। পূর্ণবাবু, যাও কোথায়? 
পূর্ণ। চন্দ্রবাবুর বাসায় একখানা বই ফেলে এসেছি, সেইটে খুঁজতে যাচ্ছি। 
বিপিন। খুঁজলে পাবে তো? চন্দ্রবাবুর বাসা বড়ো এলোমেলো জায়গা — সেখানে যা হারায় সে আর পাওয়া যায় না। 
[ পূর্ণের প্রস্থান 
শ্রীশ। ( দীর্ঘনিশ্বাস ফেলিয়া ) পূর্ণ বেশ আছে ভাই বিপিন। 
বিপিন। ভিতরকার বাষ্পের চাপে ওর মাথাটা সোডাওয়াটারের ছিপির মতো একেবারে টপ্‌ করে উড়ে না যায়। 


শ্রীশ। যায় তো যাক - না। কোনোমতে লোহার তার এঁটে মাথাটাকে ঠিক জায়গায় ধরে রাখাই কি জীবনের চরম পুরুষার্থ। মাঝে মাঝে মাথার বেঠিক না হলে রাত দিন মুটের বোঝার মতো মাথাটাকে বয়ে বেড়াচ্ছি কেন। দাও ভাই, তার কেটে, একবার উড়ুক। সেদিন তোমাকে শোনাচ্ছিলুম — 
ওরে সাবধানী পথিক, বারেক 
পথ ভুলে মর্ ফিরে। 
খোলা আঁখি দুটো অন্ধ করে দে 
আকুল আঁখির নীরে। 
সে ভোলা পথের প্রান্তে রয়েছে 
হারানো হিয়ার কুঞ্জ — 
ঝরে পড়ে আছে কাঁটাতরু - তলে 
রক্তকুসুমপুঞ্জ, 
সেথা দুই বেলা ভাঙা - গড়া খেলা 
অকূলসিন্ধুতীরে। 
ওরে সাবধানী পথিক, বারেক 
পথ ভুলে মর্ ফিরে। 

বিপিন। আজকাল তুমি খুব কবিতা পড়তে আরম্ভ করেছ, শীঘ্রই একটা মুশকিলে পড়বে দেখছি। 
শ্রীশ। যে লোক ইচ্ছে করে মুশকিলের রাস্তা খুঁজে বেড়াচ্ছে তার জন্যে কেউ ভেবো না। মুশকিলকে এড়িয়ে চলতে গিয়ে হঠাৎ মুশকিলের মধ্যে পা ফেললেই বিপদ। আসুন আসুন রসিকবাবু, রাত্রে পথে বেরিয়েছেন যে! 
  
রসিকের প্রবেশ 
রসিক। আমার রাতই বা কী, আর দিনই বা কী — 
বরমসৌ দিবসো ন পুনর্নিশা 
ননু নিশৈব বরং ন পুনর্দিনম্‌। 
উভয়মেতদুপৈত্বথবা ক্ষয়ং 
প্রিয়জনেন ন যত্র সমাগমঃ। 
 






চিরকুমার-সভা

শ্রীশ। অস্যার্থঃ? 
রসিক। অস্যার্থ হচ্ছে — 
আসে তো আসুক রাতি, আসুক বা দিবা, 
যায় যদি যাক নিরবধি। 
তাহাদের যাতায়াতে আসে যায় কিবা 
প্রিয় মোর নাহি আসে যদি। 

অনেকগুলো দিন রাত এ - পর্যন্ত এসেছে এবং গেছে, কিন্তু তিনি আজ পর্যন্ত এসে পৌঁছলেন না — তাই, দিনই বলুন আর রাতই বলুন, ও দুটোর 'পরে আমার আর কিছুমাত্র শ্রদ্ধা নেই।
শ্রীশ। আচ্ছা রসিকবাবু, প্রিয়জন এখনই যদি হঠাৎ এসে পড়েন। 
রসিক। তা হলে আমার দিকে তাকাবেন না, তোমাদের দুজনের মধ্যে একজনের ভাগেই পড়বেন। 
শ্রীশ। তা হলে তদ্দণ্ডেই তিনি অরসিক বলে প্রমাণ হয়ে যাবেন। 


রসিক। এবং পরদণ্ডেই পরমানন্দে কালযাপন করতে থাকবেন। তা, আমি ঈর্ষা করতে চাই নে শ্রীশবাবু। আমার ভাগ্যে যিনি আসতে বহু বিলম্ব করলেন আমি তাঁকে তোমাদের উদ্দেশেই উৎসর্গ করলুম। দেবী, তোমার বরমাল্য গেঁথে আনো। আজ বসন্তের শুক্লরজনী, আজ অভিসারে এসো। — 
মন্দং নিধেহি চরণৌ পরিধেহি নীলং 
বাসঃ পিধেহি বলয়াবলিমঞ্চলেন। 
মা জল্প সাহসিনি শারদচন্দ্রকান্ত - 
দন্তাংশবস্তব তমাংসি সমাপয়ন্তি। 
  
ধীরে ধীরে চলো তন্বী, পরো নীলাম্বর, 
অঞ্চলে বাঁধিয়া রাখো কঙ্কণ মুখর। 
কথাটি কোয়ো না, তব দন্ত - অংশু - রুচি 
পথের তিমিররাশি পাছে ফেলে মুছি। 

শ্রীশ। রসিকবাবু, আপনার ঝুলি যে একেবারে ভরা। এমন কত তর্জমা করে রেখেছেন। 
রসিক। বিস্তর। লক্ষ্মী তো এলেন না, কেবল বাণীকে নিয়েই দিন যাপন করছি। 
শ্রীশ। ওহে বিপিন, অভিসার - ব্যাপারটা কল্পনা করতে বেশ লাগে। 
বিপিন। ওটা পুনর্বার চালাবার জন্যে চিরকুমার - সভায় একটা প্রস্তাব এনে দেখো - না। 
শ্রীশ। কতকগুলো জিনিস আছে যার আইডিয়াটা এত সুন্দর যে সংসারে সেটা চালাতে সাহস হয় না। যে রাস্তায় অভিসার হতে পারে, যেখানে কামিনীদের হার থেকে মুক্তো ছিঁড়ে ছড়িয়ে পড়ে, সে রাস্তা কি তোমার পটলডাঙা স্ট্রীট? সে রাস্তা জগতে কোথাও নেই। বিরহিণীর হৃদয় নীলাম্বরী পরে মনোরাজ্যের পথে ঐরকম করে বেরিয়ে থাকে — বক্ষের উপর থেকে মুক্তো ছিঁড়ে 
 






চিরকুমার-সভা

পড়ে, চেয়েও দেখে না — সত্যিকার মুক্তো হলে কুড়িয়ে নিত। কী বলেন রসিকবাবু। 




চিরকুমার-সভা

রসিক। না, এমন ভাব নয় যে ওঁকে বিবাহ করতে পারেন। সে হলে তো কোনো গোলই ছিল না। 
বিপিন। তাই বুঝি অবলাকান্তবাবু কিছু — 
রসিক। কিছু যেন চিন্তান্বিত। 
বিপিন। শ্রীমতী নীরবালা বুঝি গান ভালোবাসেন? 
রসিক। বাসেন বটে, আপনার পকেটের মধ্যেই তো তার সাক্ষী আছে। 
বিপিন। ( পকেট হইতে গানের খাতা বাহির করিয়া ) এখানা নিয়ে আসা আমার অত্যন্ত অভদ্রতা হয়েছে — 
রসিক। সে অভদ্রতা আপনি না করলে আমরা কেউ - না - কেউ করতেম। 
বিপিন। আপনারা করলে তিনি মার্জনা করতেন, কিন্তু আমি— বাস্তবিক অন্যায় হয়েছে, কিন্তু এখন ফিরিয়ে দিলেও তো— 
রসিক। মূল অন্যায়টা অন্যায়ই থেকে যায়। 
বিপিন। অতএব — 
রসিক। যাঁহাতক বাহান্ন তাঁহাতক তিপ্পান্ন। হরণে যে দোষটুকু হয়েছে রক্ষণে নাহয় তাতে আর - একটু যোগ হল। 
বিপিন। খাতাটা সম্বন্ধে তিনি কি আপনাদের কাছে কিছু বলেছেন? 
রসিক। বলেছেন অল্পই, কিন্তু না বলেছেন অনেকটা। 
বিপিন। কিরকম? 
রসিক। লজ্জায় অনেকখানি লাল হয়ে উঠলেন। 
বিপিন। ছি ছি, সে লজ্জা আমারই। 
রসিক। আপনার লজ্জা তিনি ভাগ করে নিলেন, যেমন অরুণের লজ্জায় উষা রক্তিম। 
বিপিন। আমাকে আর পাগল করবেন না রসিকবাবু। 
রসিক। দলে টানছি মশায়। 
বিপিন। ( খাতা পুনর্বার পকেটে পুরিয়া ) ইংরেজিতে বলে, দোষ করা মানবের ধর্ম, ক্ষমা করা দেবতার। 
রসিক। আপনি তা হলে মানবধর্ম - পালনটাই সাব্যস্ত করলেন। 
বিপিন। দেবীর ধর্মে যা বলে তিনি তাই করবেন। 
শ্রীশের প্রবেশ 
শ্রীশ। অবলাকান্তবাবুর সঙ্গে দেখা হল না। 
বিপিন। তুমি রাতারাতিই তাঁকে সন্ন্যাসী করতে চাও নাকি। 


শ্রীশ। যা হোক, অক্ষয়বাবুর কাছে বিদায় নিয়ে এলুম। 
বিপিন। বটে বটে, তাঁকে বলে আসতে ভুলে গিয়েছিলেম — একবার তাঁর সঙ্গে দেখা করে আসি গে। 
রসিক। ( জনান্তিকে ) পুনর্বার কিছু সংগ্রহের চেষ্টায় আছেন বুঝি? মানবধর্মটা ক্রমেই আপনাকে চেপে ধরছে। 
[ বিপিনের প্রস্থান 
শ্রীশ। রসিকবাবু, আপনার কাছে আমার একটা পরামর্শ আছে। 
রসিক। পরামর্শ দেবার উপযুক্ত বয়স হয়েছে, বুদ্ধি না হতেও পারে। 
 






চিরকুমার-সভা

শ্রীশ। আপনাদের ওখানে সেদিন যে দুটি মহিলাকে দেখেছিলেম তাঁদের দুজনকেই আমার সুন্দরী বলে বোধ হল। 
রসিক। আপনার বোধশক্তির দোষ দেওয়া যায় না। সকলেই তো ঐ এক কথাই বলে। 
শ্রীশ। তাঁদের সম্বন্ধে যদি মাঝে মাঝে আপনার সঙ্গে আলাপ - আলোচনা করি তা হলে কি — 
রসিক। তা হলে আমি খুশি হব, আপনারও সেটা ভালো লাগতে পারে, এবং তাঁদেরও বিশেষ ক্ষতি হবে না। 
শ্রীশ। কিছুমাত্র না। ঝিল্লি যদি নক্ষত্র সম্বন্ধে জল্পনা করে — 
রসিক। তাতে নক্ষত্রের নিদ্রার ব্যাঘাত হয় না। 
শ্রীশ। ঝিল্লিরই অনিদ্রারোগ জন্মাতে পারে। কিন্তু তাতে আমার আপত্তি নেই। 
রসিক। আজ তো তাই বোধ হচ্ছে। 
শ্রীশ। যাঁর রুমাল কুড়িয়ে পেয়েছিলুম তাঁর নামটি বলতে হবে। 
রসিক। তাঁর নাম নৃপবালা। 
শ্রীশ। তিনি কোন্‌টি। 
রসিক। আপনিই আন্দাজ করে বলুন দেখি। 
শ্রীশ। যাঁর সেই লাল রঙের রেশমের শাড়ি পরা ছিল? 
রসিক। বলে যান। 
শ্রীশ। যিনি লজ্জায় পালাতে চাচ্ছিলেন, অথচ পালাতেও লজ্জা বোধ করছিলেন — তাই মুহূর্তকালের জন্য হঠাৎ ত্রস্ত হরিণীর মতো থমকে দাঁড়িয়েছিলেন, সামনের দুই - এক গুচ্ছ চুল প্রায় চোখের উপরে এসে পড়েছিল — চাবির - গোচ্ছা - বাঁধা চ্যুত অঞ্চলটি বাঁ হাতে তুলে ধরে যখন দ্রুতবেগে চলে গেলেন তখন তাঁর পিঠ - ভরা কালো চুল আমার দৃষ্টিপথের উপর দিয়ে একটি কালো জ্যোতিষ্কের মতো ছুটে নৃত্য করে চলে গেল। 
রসিক। এ তো নৃপবালাই বটে। পা দুখানি লজ্জিত, হাত দুখানি কুণ্ঠিত, চোখ দুটি ত্রস্ত, চুলগুলি কুঞ্চিত, দুঃখের বিষয় হৃদয়টি দেখতে পান নি — সে যেন ফুলের ভিতরকার লুকোনো মধুটুকুর মতো মধুর, শিশিরটুকুর মতো করুণ। 
শ্রীশ। রসিকবাবু, আপনার মধ্যে এত যে কবিত্বরস সঞ্চিত হয়ে রয়েছে তার উৎ স কোথায় এবার টের পেয়েছি। 
রসিক। ধরা পড়েছি শ্রীশবাবু — 
কবিন্দ্রাণাং চেতঃ কমলবনমালাতপরুচিং 
ভজন্তে যে সন্তঃ কতিচিদরুণামেব ভবতীং। 
বিরিঞ্চিপ্রেয়স্যাস্তরুণতরশৃঙ্গারলহরীং 
গভীরাভির্বাগ্‌ ভির্বিদধতি সভারঞ্জনময়ীং। 
কবীন্দ্রদের চিত্তকমলবনমালার কিরণলেখা যে তুমি, তোমাকে যারা লেশমাত্র ভজনা করে তারাই গভীর বাক্য দ্বারা সরস্বতীর সভারঞ্জনময়ী তরুণলীলালহরী প্রকাশ করতে পারে। আমি সেই কবিচিত্তকমলবনের কিরণলেখাটির পরিচয় পেয়েছি। 
শ্রীশ। আমিও অল্প দিন হল একটু পরিচয় পেয়েছি, তার পর থেকে কবিত্ব আমার পক্ষে সহজ হয়ে এসেছে। 
অক্ষয়ের প্রবেশ 
  
অক্ষয়। ( স্বগত ) নাঃ, দুটি নবযুবকে মিলে আমাকে আর ঘরে তিষ্ঠতে দিলে না দেখছি। একটি তো গিয়ে চোরের মতো 

 






চিরকুমার-সভা

আমার ঘরের মধ্যে হাতড়ে বেড়াচ্ছিলেন — ধরা পড়ে ভালোরকম জবাবদিহি করতে পারলে না, শেষকালে আমাকে নিয়ে পড়ল। তার খানিক বাদেই দেখি দ্বিতীয় ব্যক্তিটি গিয়ে ঘরের বইগুলি নিয়ে উল্টেপাল্টে নিরীক্ষণ করছে। তফাত থেকে দেখেই পালিয়ে এসেছি। বেশ মনের মতো করে চিঠিখানি যে লিখব এরা তা আর দিলে না — আহা, চমৎকার জ্যোৎস্না হয়েছে। 




চিরকুমার-সভা

কিন্তু খুব যে জরুরি দরকার আছে ব'লে বোধ হচ্ছে না, অতএব আমি এখন বিদায় হই — একটু বিশেষ কাজ আছে। 




চিরকুমার-সভা
চতুর্থ অঙ্ক
প্রথম দৃশ্য
অক্ষয়ের বাসা
রসিক ও শৈলবালা

রসিক। ভাই শৈল। 
শৈলবালা। কী রসিকদাদা। 
রসিক। একি আমার কাজ। মহাদেবের তপোভঙ্গের জন্যে স্বয়ং কন্দর্পদেব ছিলেন, আর আমি বৃদ্ধ — 
শৈলবালা। তুমি তো বৃদ্ধ, তেমনি যুবক দুটিও তো যুগল মহাদেব নন। 
রসিক। তা নন, সে আমি বেশ ঠাওর করেই দেখেছি। সেইজন্যেই তো নির্ভয়ে এসেছিলুম। কিন্তু, তাদের সঙ্গে রাস্তার মধ্যে হিমে দাঁড়িয়ে অর্ধেক রাত পর্যন্ত রসালাপ করবার মতো উত্তাপ আমার শরীরে তো নেই। 
শৈলবালা। তাঁদের সংসর্গে উত্তাপ সঞ্চয় করে নেবে। 
রসিক। সজীব গাছ যে সূর্যের তাপে প্রফুল্ল হয়ে ওঠে মরা কাঠ তাতেই ফেটে যায়, যৌবনের উত্তাপ বুড়ো মানুষের পক্ষে ঠিক উপযোগী বোধ হয় না। 
শৈলবালা। কই, তোমাকে দেখে ফেটে যাবে বলে তো বোধ হচ্ছে না। 
রসিক। হৃদয়টা দেখলে বুঝতে পারতিস ভাই। 
শৈলবালা। কী বল রসিকদা। তোমারই তো এখন সব চেয়ে নিরাপদ বয়েস। যৌবনের দাহে তোমার কী করবে। 
রসিক। শুষ্কেন্ধনে বহ্নিরুপৈতি বৃদ্ধিম্‌। যৌবনের দাহ বৃদ্ধকে পেলেই হুহুঃশব্দে জ্বলে ওঠে — সেইজন্যেই তো ‘বৃদ্ধস্য তরুণী ভার্যা' বিপত্তির কারণ। কী আর বলব ভাই। 
নীরবালার প্রবেশ 
রসিক। আগচ্ছ বরদে দেবি। কিন্তু, বর তুমি আমাকে দেবে কি না জানি নে, আমি তোমাকে একটি বর দেবার জন্যে প্রাণপাত করে মরছি। শিব তো কিছুই করছেন না, তবু তোমাদের পুজো পাচ্ছেন ; আর এই - যে বুড়ো খেটে মরছে, এ কি কিছুই পাবে না। 
নীরবালা। শিব পান ফুল, তুমি পাবে তার ফল — তোমাকেই বরমাল্য দেব রসিকদাদা। 
রসিক। মাটির দেবতাকে নৈবেদ্য দেবার সুবিধা এই যে, সেটি সম্পূর্ণ ফিরে পাওয়া যায় — আমাকেও নির্ভয়ে বরমাল্য দিতে পারিস, যখনই দরকার হবে তখনই ফিরে পাবি। তার চেয়ে ভাই, আমাকে একটা গলাবন্ধ বুনে দিস, বরমাল্যের চেয়ে সেটা বুড়ো মানুষের কাজে লাগবে। 
নীরবালা। তা দেব — একজোড়া পশমের জুতো বুনে রেখেছি সেও শ্রীচরণেষু হবে। 
রসিক। আহা, কৃতজ্ঞতা একেই বলে। কিন্তু নীরু, আমার পক্ষে গলাবন্ধই যথেষ্ট — আপাদমস্তক নাই হল, সেজন্যে উপযুক্ত লোক পাওয়া যাবে, জুতোটা তাঁরই জন্যে রেখে দে। 
নীরবালা। আচ্ছা, তোমার বক্তৃতাও তুমি রেখে দাও। 
 






চিরকুমার-সভা

রসিক। দেখেছিস ভাই শৈল, আজকাল নীরুরও লজ্জা দেখা দিয়েছে — লক্ষণ খারাপ। 
শৈলবালা। নীরু, তুই করছিস কী। আবার এ ঘরে এসেছিস? আজ যে এখানে আমাদের সভা বসবে — এখনই কে এসে পড়বে, বিপদে পড়বি। 
রসিক। সেই বিপদের স্বাদ ও একবার পেয়েছে, এখন বারবার বিপদে পড়বার জন্যে ছট্‌ফট্‌ করে বেড়াচ্ছে। 
নীরবালা। দেখো রসিকদাদা, তুমি যদি আমাকে বিরক্ত কর তা হলে গলাবন্ধ পাবে না বলছি। দেখো দেখি দিদি, তুমিও যদি রসিকদার কথায় ঐরকম করে হাস, তা হলে ওঁর আস্পর্ধা আরো বেড়ে যাবে। 
রসিক। দেখেছিস ভাই শৈল, নীরু আজকাল ঠাট্টাও সইতে পারছে না, মন এত দুর্বল হয়ে পড়েছে। — নীরুদিদি, কোনো কোনো সময় কোকিলের ডাক শ্রুতিকটু বলে ঠেকে এইরকম শাস্ত্রে আছে। তোর রসিকদাদার ঠাট্টাকেও কি তোর আজকাল কুহুতান বলে ভ্রম হতে লাগল। 
নীরবালা। সেইজন্যেই তো তোমার গলায় গলাবন্ধ জড়িয়ে দিতে চাচ্ছি — তানটা যদি একটু কমে। 
শৈলবালা। নীরু, আর ঝগড়া করিস নে — আয়, এখনই সবাই এসে পড়বে। 
[ নীর ও শৈলের প্রস্থান 
পূর্ণর প্রবেশ 
  
রসিক। আসুন পূর্ণবাবু। 
পূর্ণ। এখনো আর কেউ আসেন নি? 
রসিক। আপনি বুঝি কেবল এই বৃদ্ধটিকে দেখে হতাশ হয়ে পড়েছেন? আরো সকলে আসবেন পূর্ণবাবু। 
পূর্ণ। হতাশ কেন হবে রসিকবাবু। 
রসিক। তা কেমন করে বলব বলুন। কিন্তু ঘরে যেই ঢুকলেন আপনার দুটি চক্ষু দেখে বোধ হল তারা যাকে ভিক্ষা করে বেড়াচ্ছে সে ব্যক্তি আমি নই। 
পূর্ণ। চক্ষুতত্ত্বে আপনার এত দূর অধিকার হল কী করে। 
রসিক। আমার পানে কেউ কোনোদিন তাকায় নি পূর্ণবাবু, তাই এই প্রাচীন বয়স পর্যন্ত পরের চক্ষু পর্যবেক্ষণের যথেষ্ট অবসর পেয়েছি। আপনাদের মতো শুভাদৃষ্ট হলে দৃষ্টিতত্ত্ব লাভ না করে অনেক দৃষ্টিলাভ করতে পারতুম। কিন্তু, যাই বলুন পূর্ণবাবু, চোখ দুটির মতো এমন আশ্চর্য সৃষ্টি আর - কিছু হয় নি — শরীরের মধ্যে মন যদি কোথাও প্রত্যক্ষ বাস করে সে ঐ চোখের উপরে। 
পূর্ণ। ( সোৎ সাহে ) ঠিক বলেছেন রসিকবাবু। ক্ষুদ্র শরীরের মধ্যে যদি কোথাও অনন্ত আকাশ কিংবা অনন্ত সমুদ্রের তুলনা থাকে সে ঐ দুটি চোখে। 
রসিক। — 
নিঃসীমশোভাসৌভাগ্যং নতাঙ্গ্যা নয়নদ্বয়ং 
অন্যোহন্যালোকনানন্দবিরহাদিব চঞ্চলং।      — বুঝেছেন পূর্ণবাবু? 
পূর্ণ। না, কিন্তু বোঝবার ইচ্ছা আছে। 
রসিক। — 
 






চিরকুমার-সভা

আনতাঙ্গী বালিকার শোভাসৌভাগ্যের সার 
নয়নযুগল 
না দেখিয়ে পরস্পরে    তাই কি বিরহভরে 
হয়েছে চঞ্চল। 
পূর্ণ। না রসিকবাবু, ও ঠিক হল না। ও কেবল বাক্‌চাতুরী। দুটো চোখ পরস্পরকে দেখতে চায় না। 
রসিক। অন্য দুটো চোখকে দেখতে চায় তো? সেই রকম অর্থ করেই নিন - না। শেষ দুটো ছত্র বদলে দেওয়া যাক — 
প্রিয়চক্ষু - দেখাদেখি যে আনন্দ তাই সে কি 
খুঁজিছে চঞ্চল। 
পূর্ণ। চমৎকার হয়েছে রসিকবাবু। — 
প্রিয়চক্ষু - দেখাদেখি যে আনন্দ তাই সে কি 
খুঁজিছে চঞ্চল। 
অথচ সে বেচারা বন্দী — খাঁচার পাখির মতো কেবল এ পাশে ও পাশে ছট্‌ফট্‌ করে — প্রিয়চক্ষু যেখানে, সেখানে পাখা মেলে উড়ে যেতে পারে না। 
রসিক। আবার দেখাদেখির ব্যাপারখানাও যে কিরকম নিদারুণ তাও শাস্ত্রে লিখছে — 

হত্বা লোচনবিশিখৈর্গত্বা কতিচিৎ পদানি পদ্মাক্ষী 
জীবতি যুবা ন বা কিং ভূয়ো ভূয়ো বিলোকয়তি। 



বিঁধিয়া দিয়া আঁখিবাণে 
যায় সে চলি গৃহপানে, 
জনমে অনুশোচনা — 
বাঁচিল কি না দেখিবারে 
চায় সে ফিরে বারে বারে 
কমলবরলোচনা। 
পূর্ণ। রসিকবাবু, বারে বারে ফিরে চায় কেবল কাব্যে। 
রসিক। তার কারণ, কাব্যে ফিরে চাবার কোনো অসুবিধে নেই। সংসারটা যদি ঐরকম ছন্দে তৈরি হত তা হলে এখানেও ফিরে ফিরে চাইত পূর্ণবাবু। এখানে মন ফিরে চায়, চক্ষু ফেরে না। 
পূর্ণ। ( সনিশ্বাসে ) বড়ো বিশ্রী জায়গা রসিকবাবু। — কিন্তু, ওটা আপনি বেশ বলেছেন — 

প্রিয়চক্ষু - দেখাদেখি     যে আনন্দ তাই সে কি 
খুঁজিছে চঞ্চল। 
রসিক। আহা পূর্ণবাবু, নয়নের কথা যদি উঠল, ও আর শেষ করতে ইচ্ছা করে না — 
 






চিরকুমার-সভা

লোচনে হরিণগর্বমোচনে 
মা বিদূষয় নতাঙ্গি কজ্জলৈঃ। 
সায়কঃ সপদি জীবহারকঃ 
কিং পুনর্হি গরলেন লেপিতঃ। 

হরিণগর্বমোচন লোচনে 
কাজল দিয়ো না, সরলে। 
এমনি তো বাণ নাশ করে প্রাণ 
কী কাজ লেপিয়া গরলে। 
পূর্ণ। থামুন রসিকবাবু। ঐ বুঝি কারা আসছেন। 
চন্দ্রবাবু ও নির্মলার প্রবেশ 
চন্দ্র। এই - যে অক্ষয়বাবু। 
রসিক। আমার সঙ্গে অক্ষয়বাবুর সাদৃশ্য আছে শুনলে তিনি এবং তাঁর আত্মীয়গণ বিমর্ষ হবেন। আমি রসিক। 
চন্দ্র। মাপ করবেন রসিকবাবু, হঠাৎ ভ্রম হয়েছিল। 
রসিক। মাপ করবার কী কারণ ঘটেছে মশায়। আমাকে অক্ষয়বাবু ভ্রম করে কিছুমাত্র অসম্মান করেন নি। মাপ তাঁর কাছে চাইবেন। — পূর্ণবাবুতে আমাতে এতক্ষণ বিজ্ঞানচর্চা করছিলুম চন্দ্রবাবু। 
চন্দ্র। আমাদের কুমার - সভায় আমরা মাসে একদিন করে বিজ্ঞান - আলোচনার জন্যে স্থির করব মনে করছিলুম। আজ কী বিষয় নিয়ে আলোচনা চলছিল পূর্ণবাবু। 
পূর্ণ। না, সে কিছুই না চন্দ্রবাবু। 
রসিক। চোখের দৃষ্টি সম্বন্ধে দু - চার কথা বলাবলি করা যাচ্ছিল। 
চন্দ্র। দৃষ্টির রহস্য ভারি শক্ত রসিকবাবু। 
রসিক। শক্ত বৈকি। পূর্ণবাবুরও সেই মত। 
চন্দ্র। সমস্ত জিনিসের ছায়াই আমাদের দৃষ্টিপটে উল্টো হয়ে পড়ে, সেইটেকে যে কেমন করে আমরা সোজাভাবে দেখি সে সম্বন্ধে কোনো মতই আমার সন্তোষজনক বলে বোধ হয় না। 
রসিক। সন্তোষজনক হবে কেমন করে। সোজা দেখা, বাঁকা দেখা, এই - সমস্ত নিয়ে মানুষের মাথা ঘুরে 
যায়। বিষয়টা বড়ো সংকটময়। 
চন্দ্র। নির্মলার সঙ্গে রসিকবাবুর পরিচয় হয় নি। ইনিই আমাদের কুমার - সভার প্রথম স্ত্রীসভ্য। 


রসিক। ( নমস্কার করিয়া ) ইনি আমাদের সভার সভালক্ষ্মী। আপনাদের কল্যাণে আমাদের সভায় বুদ্ধিবিদ্যার অভাব ছিল না, ইনি আমাদের শ্রী দান করতে এসেছেন। 
চন্দ্র। কেবল শ্রী নয়, শক্তি। 
রসিক। একই কথা চন্দ্রবাবু। শক্তি যখন শ্রীরূপে আবির্ভূতা হন তখনই তাঁর শক্তির সীমা থাকে না। কী বলেন পূর্ণবাবু। 
 






চিরকুমার-সভা

পুরুষবেশী শৈলবালার প্রবেশ 
  
শৈলবালা। মাপ করবেন চন্দ্রবাবু, আমার কি আসতে দেরি হয়েছে? 
চন্দ্র। ( ঘড়ি দেখিয়া ) না, এখনো সময় হয় নি। অবলাকান্তবাবু, আমার ভাগ্নী নির্মলা আজ আমাদের সভার সভ্য হয়েছেন। 
শৈলবালা। ( নির্মলার নিকট বসিয়া ) দেখুন, পুরুষেরা স্বার্থপর, মেয়েদের কেবল নিজেদের সেবার জন্যেই বিশেষ করে বদ্ধ করে রাখতে চায়। চন্দ্রবাবু যে আপনাকে আমাদের সভার হিতের জন্যে দান করেছেন তাতে তাঁর মহত্ত্ব প্রকাশ পায়। 
নির্মলা। আমার মামার কাছে দেশের কাজ এবং নিজের কাজ একই। আমি যদি আপনাদের সভার কোনো উপকার করতে পারি তাতে তাঁরই সেবা হবে। 
শৈলবালা। আপনি যে সৌভাগ্যক্রমে চন্দ্রবাবুকে ভালো করে জানবার যোগ্যতা লাভ করেছেন এতে আপনি ধন্য। 
নির্মলা। আমি ওঁকে জানব না তো কে জানবে। 
শৈলবালা। আত্মীয় সব সময় আত্মীয়কে জানে না। আত্মীয়তায় ছোটোকে বড়ো করে তোলে বটে, তেমনি বড়োকেও ছোটো করে আনে। চন্দ্রবাবুকে যে আপনি যথার্থভাবে জেনেছেন তাতে আপনার ক্ষমতা প্রকাশ পায়। 
নির্মলা। কিন্তু, আমার মামাকে যথার্থভাবে জানা খুব সহজ, ওঁর মধ্যে এমন একটি স্বচ্ছতা আছে! 
শৈলবালা। দেখুন,সেইজন্যেই তো ওঁকে ঠিকমত জানা শক্ত। দুর্যোধন স্ফটিকের দেয়ালকে দেয়াল বলে দেখতেই পান নি। সরল স্বচ্ছতার মহত্ত্ব কি সকলে বুঝতে পারে। তাকে অবহেলা করে। আড়ম্বরেই লোকের দৃষ্টি আকৃষ্ট হয়। 
নির্মলা। আপনি ঠিক কথা বলেছেন। বাইরের লোকে আমার মামাকে কেউ চেনেই না। বাইরের লোকের মধ্যে এত দিন পরে আপনার কাছে মামার কথা শুনে আমার যে কী আনন্দ হচ্ছে সে কী বলব। 
শৈলবালা। আপনার ভক্তিও আমাকে ঠিক সেইরকম আনন্দ দিচ্ছে। 
চন্দ্র। ( উভয়ের নিকটে আসিয়া ) অবলাকান্তবাবু, তোমাকে যে বইটি দিয়েছিলেম সেটা পড়েছ? 
শৈলবালা। পড়েছি এবং তার থেকে সমস্ত নোট করে আপনার ব্যবহারের জন্যে প্রস্তুত করে রেখেছি। 
চন্দ্র। আমার ভারি উপকার হবে, আমি বড়ো খুশি হলুম অবলাকান্তবাবু। পূর্ণ নিজে আমার কাছে ঐ বইটি চেয়ে নিয়ে গিয়েছিলেন। কিন্তু, ওঁর শরীর ভালো ছিল না বলে কিছুই করে উঠতে পারেন নি। খাতাটি তোমার কাছে আছে? 
শৈলবালা। এনে দিচ্ছি। 
[ প্রস্থান 
রসিক। পূর্ণবাবু, আপনাকে কেমন ম্লান দেখছি, অসুখ করেছে কি। 
পূর্ণ। না, কিছুই না। রসিকবাবু, যিনি গেলেন এঁরই নাম অবলাকান্ত? 
রসিক। হাঁ। 
পূর্ণ। আমার কাছে ওঁর ব্যবহারটা তেমন ভালো ঠেকছে না। 
রসিক। অল্পবয়স কিনা সেইজন্যে — 
পূর্ণ। মহিলাদের সঙ্গে কিরকম আচরণ করা উচিত সে শিক্ষা ওঁর বিশেষ দরকার। 
রসিক। আমিও সেটা লক্ষ্য করে দেখেছি। মেয়েদের সঙ্গে উনি ঠিক পুরুষোচিত ব্যবহার করতে জানেন না — কেমন যেন 
 






চিরকুমার-সভা

গায়ে - পড়া ভাব। ওটা হয়তো অল্প বয়সের ধর্ম। 




চিরকুমার-সভা

পূর্ণ। না। 
বিপিন। দেখেছেন এবারে শীতটা ঘোড়দৌড়ের ঘোড়ার মতো সজোরে দৌড়ে মাঘের মাঝামাঝি একেবারে খপ্‌ করে থেমে গেল। 
পূর্ণ। হাঁ। 
শ্রীশ। এই - যে - পূর্ণবাবু, গেল বারে আপনার শরীর খারাপ ছিল, এবারে বেশ ভালো বোধ হচ্ছে তো? 
পূর্ণ। হাঁ। 
শ্রীশ। এতদিন কুমার - সভার যে কী একটা মহৎ অভাব ছিল আজ ঘরের মধ্যে ঢুকেই তা বুঝতে পেরেছি, সোনার মুকুটের মাঝখানটিতে কেবল একটি হীরে বসাবার অপেক্ষা ছিল — আজ সেইটি বসানো হয়েছে। কী বলেন পূর্ণবাবু। 
পূর্ণ। আপনাদের মতো এমন রচনাশক্তি আমার নেই — আমি এত বানিয়ে বানিয়ে কথা বাঁটতে পারি নে, বিশেষত মহিলাদের সম্বন্ধে। 
শ্রীশ। আপনার অক্ষমতার কথা শুনে দুঃখিত হলেম পূর্ণবাবু, আশা করি ক্রমে উন্নতি লাভ করতে পারবেন। 


বিপিন। ( রসিককে জনান্তিকে টানিয়া ) দুই বীরপুরুষে যুদ্ধ চলুক, এখন আসুন রসিকবাবু, আপনার সঙ্গে দুই - একটা কথা আছে। দেখুন, সেই খাতা সম্বন্ধে আর কোনো কথা উঠেছিল? 
রসিক। অপরাধ করা মানবের ধর্ম আর ক্ষমা করা দেবীর — সে কথাটা আমি প্রসঙ্গক্রমে তুলেছিলেম — 
বিপিন। তাতে কী বললেন। 
রসিক। কিছু না ব'লে বিদ্যুতের মতো চলে গেলেন। 
বিপিন। চলে গেলেন! 
রসিক। কিন্তু, সে বিদ্যুতে বজ্র ছিল না। 
বিপিন। গর্জন? 
রসিক। তাও ছিল না। 
বিপিন। তবে? 
রসিক। এক প্রান্তে কিংবা অন্য প্রান্তে একটু হয়তো বর্ষণের আভাস ছিল। 
বিপিন। সেটুকুর অর্থ? 
রসিক। কী জানি মশায়। অর্থও থাকতে পারে, অনর্থও থাকতে পারে। 
বিপিন। রসিকবাবু, আপনি কী বলেন আমি কিছু বুঝতে পারি নে। 
রসিক। কী করে বুঝবেন — ভারি শক্ত কথা। 
শ্রীশ। ( নিকটে আসিয়া ) কী কথা শক্ত মশায়। 
রসিক। এই বৃষ্টি - বজ্র - বিদ্যুতের কথা। 
শ্রীশ। ওহে বিপিন, তার চেয়ে শক্ত কথা যদি শুনতে চাও তা হলে পূর্ণর কাছে যাও। 
বিপিন। শক্ত কথা সম্বন্ধে আমার খুব বেশি শখ নেই ভাই। 
শ্রীশ। যুদ্ধ করার চেয়ে সন্ধি করার বিদ্যেটা ঢের বেশি দুরূহ — সেটা তোমার আসে। দোহাই তোমার, পূর্ণকে একটু ঠাণ্ডা করে এসো গে। আমি বরঞ্চ ততক্ষণ রসিকবাবুর সঙ্গে বৃষ্টি - বজ্র - বিদ্যুতের আলোচনা করে নিই। 
[ বিপিনের প্রস্থান 
 






চিরকুমার-সভা

রসিকবাবু, ঐ - যে সেদিন আপনি যাঁর নাম নৃপবালা বললেন তিনি — তিনি — তাঁর সম্বন্ধে বিস্তারিত করে কিছু বলুন। সেদিন চকিতের মধ্যে তাঁর মুখে এমন একটি স্নিগ্ধভাব দেখেছি, তাঁর সম্বন্ধে কৌতূহল কিছুতেই থামাতে পারছি নে। 
রসিক। বিস্তারিত করে বললে কৌতূহল আরো বেড়ে যাবে। এরকম কৌতূহল ‘হবিষা কৃষ্ণবর্‌ত্মেব ভূয় এবাভিবর্ধতে'। আমি তো তাঁকে এতকাল ধরে জেনে আসছি, কিন্তু সেই কোমল হৃদয়ের স্নিগ্ধ মধুর ভাবটি আমার কাছে ‘ক্ষণে ক্ষণে তন্নবতামুপৈতি'। 
শ্রীশ। আচ্ছা, তিনি — আমি সেই নৃপবালার কথা জিজ্ঞাসা করছি — 
রসিক। সে আমি বেশ বুঝতেই পারছি। 
শ্রীশ। তা, তিনি — কী আর প্রশ্ন করব। তাঁর সম্বন্ধে যা হয় কিছু বলুন না — কাল কী বললেন, আজ সকালে কী করলেন, যত সামান্য হোক আপনি বলুন — আমি শুনি। 
রসিক। ( শ্রীশের হাত ধরিয়া ) বড়ো খুশি হলুম শ্রীশবাবু, আপনি যথার্থ ভাবুক বটেন — আপনি তাঁকে কেবল চকিতের মধ্যে দেখে এটুকু কী করে ধরতে পারলেন যে তাঁর সম্বন্ধে তুচ্ছ কিছুই নেই। তিনি যদি বলেন ‘রসিকদা, ঐ কেরোসিনের বাতিটা একটুখানি উস্‌কে দাও' তো আমার মনে হয় যেন একটা নতুন কথা শুনলেম আদিকবির প্রথম অনুষ্টুপ ছন্দের মতো। কী বলব শ্রীশবাবু, আপনি শুনলে হয়তো হাসবেন, সেদিন ঘরে ঢুকে দেখি নৃপবালা ছুঁচের মুখে সুতো পরাচ্ছেন, কোলের উপর বালিশের ওয়াড় পড়ে রয়েছে — আমার মনে হল এক আশ্চর্য দৃশ্য। কতবার কত দর্জির দোকানের সামনে দিয়ে গেছি, কখনো মুখ তুলে দেখি নি, কিন্তু — 
শ্রীশ। আচ্ছা রসিকবাবু, তিনি নিজের হাতে ঘরের সমস্ত কাজ করেন? 


শৈলবালার প্রবেশ 
  
শৈলবালা। রসিকদার সঙ্গে কী পরামর্শ করছেন। 
রসিক। কিছুই না, নিতান্ত সামান্য কথা নিয়ে আমাদের আলোচনা চলছে, যত দূর তুচ্ছ হতে পারে। 
চন্দ্র। সভা অধিবেশনের সময় হয়েছে আর বিলম্ব করা উচিত হয় না। পূর্ণবাবু, কৃষিবিদ্যালয় সম্বন্ধে আজ তুমি যে প্রস্তাব উত্থাপন করবে বলেছিলে সেটা আরম্ভ করো। 
পূর্ণ। ( দণ্ডায়মান হইয়া ঘড়ির চেন নাড়িতে নাড়িতে ) আজ — আজ — ( কাশি ) 
রসিক। ( পার্শ্বে বসিয়া মৃদুস্বরে ) আজ এই সভা — 
পূর্ণ। আজ এই সভা — 
রসিক। যে নূতন সৌন্দর্য এবং গৌরব লাভ করিয়াছে — 
পূর্ণ। যে নূতন সৌন্দর্য এবং গৌরব লাভ করিয়াছে — 
রসিক। প্রথমে তাহারই জন্য অভিনন্দন প্রকাশ না করিয়া থাকিতে পারিতেছি না। 
পূর্ণ। প্রথমে তাহারই জন্য অভিনন্দন প্রকাশ না করিয়া থাকিতে পারিতেছি না। 
রসিক। ( মৃদুস্বরে ) বলে যান পূর্ণবাবু। 
পূর্ণ। তাহারই জন্য অভিনন্দন প্রকাশ না করিয়া থাকিতে পারিতেছি না। 
রসিক। ভয় কী পূর্ণবাবু, বলে যান। 
 






চিরকুমার-সভা

পূর্ণ। যে নূতন সৌন্দর্য এবং গৌরব ( কাশি ) — যে নূতন সৌন্দর্য ( পুনরায় কাশি ) অভিনন্দন — 
রসিক। ( উঠিয়া ) সভাপতিমশায়, আমার একটা নিবেদন আছে। আজ পূর্ণবাবু সকল সভ্যের পূর্বেই সভায় উপস্থিত হয়েছেন। উনি অত্যন্ত অসুস্থ, তথাপি উৎসাহ সম্বরণ করতে পারেন নি। আজ আমাদের সভায় প্রথম অরুণোদয়, তাই দেখবার জন্যে পাখি প্রত্যুষেই নীড় পরিত্যাগ করে বেরিয়েছে। কিন্তু দেহ রুগ্‌ণ, তাই পূর্ণহৃদয়ের আবেগ কণ্ঠে ব্যক্ত করবার শক্তি নেই, অতএব ওঁকে আজ আমাদের নিষ্কৃতি দান করতে হবে। এবং আজ নবপ্রভাতের যে অরুণচ্ছটার স্তবগান করতে উনি উঠেছিলেন তাঁর কাছেও এই অবরুদ্ধকণ্ঠ ভক্তের হয়ে আমি মার্জনা প্রার্থনা করি। পূর্ণবাবু, আজ বরঞ্চ আমাদের সভার কার্য বন্ধ থাকে সেও ভালো, তথাপি বর্তমান অবস্থায় আজ আপনাকে কোনো প্রস্তাব উত্থাপন করতে দিতে পারি নে। সভাপতিমশায় ক্ষমা করবেন এবং আমাদের সভাকে যিনি আপন প্রভা দ্বারা অদ্য সার্থকতা দান করতে এসেছেন ক্ষমা করা তাঁদের স্বজাতিসুলভ করুণ হৃদয়ের সহজ ধর্ম। 
চন্দ্রবাবু। আমি জানি কিছুকাল থেকে পূর্ণবাবু ভালো নেই, এ অবস্থায় আমরা ওঁকে ক্লেশ দিতে পারি না। বিশেষত অবলাকান্তবাবু ঘরে বসে বসেই আমাদের সভার কাজ অনেক দূর অগ্রসর করে দিয়েছেন। এ - পর্যন্ত ভারতবর্ষীয় কৃষি সম্বন্ধে গবর্মেন্ট্‌ থেকে যতগুলি রিপোর্ট বাহির হয়েছে সবগুলি আমি ওঁর কাছে দিয়েছিলেম, তাঁর থেকে উনি জমিতে সার দেওয়া সম্বন্ধীয় অংশটুকু সংক্ষেপে সংকলন করে রেখেছেন — সেইটি অবলম্বন করে উনি সর্বসাধারণের সুবোধ্য বাংলা ভাষায় একটি পুস্তিকা প্রণয়ন করতেও প্রস্তুত হয়েছেন। ইনি যেরূপ উৎ সাহ ও দক্ষতার সঙ্গে সভার কার্যে যোগদান করেছেন সেজন্য ওঁকে প্রচুর ধন্যবাদ দেওয়া উচিত। বিপিনবাবু য়ুরোপীয় ছাত্রাগার - সকলের নিয়ম ও কার্যপ্রণালী - সংকলনের ভার নিয়েছিলেন। এবং শ্রীশবাবু স্বেচ্ছাকৃত দানের দ্বারা লণ্ডন নগরে কত বিচিত্র লোকহিতকর অনুষ্ঠান প্রবর্তিত হয়েছে তার তালিকা সংগ্রহ ও তৎসম্বন্ধে একটি প্রবন্ধ - রচনায় প্রতিশ্রুত হয়েছিলেন — বোধ হয় এখনো তা সমাধা করতে পারেন নি। আমি একটি পরীক্ষায় প্রবৃত্ত আছি — সকলেই জানেন আমাদের দেশের গোরুর গাড়ি এমন ভাবে নির্মিত যে তার পিছনে ভার পড়লেই উঠে পড়ে এবং গোরুর গলায় ফাঁস লেগে যায়, আবার কোনো কারণে গোরু যদি পড়ে যায় তবে বোঝাই - সুদ্ধ গাড়ি তার ঘাড়ের উপর গিয়ে পড়ে — এরই প্রতিকার করবার জন্যে আমি উপায় - উদ্ভাবনে ব্যস্ত আছি, কৃতকার্য হব বলে আশা করি। আমরা মুখে গোজাতি সম্বন্ধে দয়া প্রকাশ করি, অথচ প্রত্যহ সেই গোরুর সহস্র অনাবশ্যক কষ্ট নিতান্ত উদাসীনভাবে নিরীক্ষণ করে থাকি — আমার কাছে এইরূপ মিথ্যা ও শূন্য ভাবুকতা অপেক্ষা লজ্জাকর ব্যাপার জগতে আর - কিছুই নেই। আমাদের সভা থেকে যদি এর কোনো প্রতিকার করতে পারি তবে আমাদের সভা ধন্য হবে। আমি রাত্রে গাড়োয়ান - পল্লীতে গিয়ে গোরুর অবস্থা সম্বন্ধে আলোচনা করেছি ; গোরুর প্রতি অনর্থক অত্যাচার যে স্বার্থ ও ধর্ম উভয়ের বিরোধী হিন্দু গাড়োয়ানদের তা বোঝানো নিতান্ত কঠিন বলে বোধ হয় না। এ সম্বন্ধে আমি গাড়োয়ানদের মধ্যে একটা পঞ্চায়েত করবার চেষ্টায় আছি। শ্রীমতী নির্মলা আকস্মিক অপঘাতের আশু চিকিৎ সা এবং রোগিচর্যা সম্বন্ধে রামরতন ডাক্তার মহাশয়ের কাছ থেকে নিয়মিত উপদেশ লাভ করছেন — ভদ্রলোকদের মধ্যে সেই শিক্ষা ব্যাপ্ত করবার জন্যে তিনি দুই - একটি অন্তঃপুরে গিয়ে শিক্ষাদানে নিযুক্ত হয়েছেন। এইরূপে প্রত্যেক সভ্যের স্বতন্ত্র ও বিশেষ চেষ্টায় আমাদের এই ক্ষুদ্র কুমার - সভা সাধারণের অজ্ঞাতসারে ক্রমশই বিচিত্র সফলতা লাভ করতে থাকবে এ বিষয়ে আমার কোনো সন্দেহ নেই। 


শ্রীশ। ওহে বিপিন, আমার কাজ তো আমি আরম্ভও করি নি। 
বিপিন। আমারও ঠিক সেই অবস্থা। 
শ্রীশ। কিন্তু, করতে হবে। 
বিপিন। আমাকেও করতে হবে। 
 






চিরকুমার-সভা

শ্রীশ। কিছুদিন অন্য সমস্ত আলোচনা ত্যাগ না করলে চলছে না। 
বিপিন। আমিও তাই ভাবছি। 
শ্রীশ। কিন্তু,অবলাকান্তবাবুকে ধন্য বলতে হবে— উনি যে কখন আপনার কাজটি করে যাচ্ছেন কিছু বোঝবার জো নেই। 
বিপিন। তাই তো বড়ো আশ্চর্য। অথচ মনে হয় যেন ওঁর অন্যমনস্ক হবার বিশেষ কারণ আছে। 
শ্রীশ। যাই ওঁর সঙ্গে একবার আলোচনা করে আসি গে। 
[ শৈলর নিকট গমন 
পূর্ণ। রসিকবাবু, আপনাকে কী বলে ধন্যবাদ জানাব। 
রসিক। কিছু বলবেন না, আমি এমনি বুঝে নেব। কিন্তু, সকলে আমার মতো নয় পূর্ণবাবু — আন্দাজে বুঝবেন না, বলা - কওয়ার দরকার। 
পূর্ণ। আপনি আমার অন্তরের কথা বুঝে নিয়েছেন রসিকবাবু — আপনাকে পেয়ে আমি বেঁচে গেছি। আমার যা কথা তা মুখে উচ্চারণ করতেও সংকোচ বোধ হয়। আপনি আমাকে পরামর্শ দিন কী করতে হবে। 
রসিক। প্রথমে আপনি ওঁর কাছে গিয়ে যা হয় একটা কিছু কথা আরম্ভ করে দিন - না। 
পূর্ণ। ঐ দেখুন - না, অবলাকান্তবাবু আবার ওঁর কাছে গিয়ে বসেছেন — 
রসিক। তা হোক - না, তিনি তো ওঁকে চারি দিকে ঘিরে দাঁড়ান নি। অবলাকান্তকে তো ব্যূহের মতো ভেদ করে যেতে হবে না। আপনিও এক পাশে গিয়ে দাঁড়ান - না। 
পূর্ণ। আচ্ছা, আমি দেখি। 
শৈলবালা। ( নির্মলার প্রতি ) আমাকে এত করে বলবেন না — আপনি আমার চেয়ে ঢের বেশি কাজ করছেন। — কিন্তু, বেচারা পূর্ণবাবুর জন্যে আমার বড়ো দুঃখ হয়। আপনি আসবেন বলেই উনি আজ বিশেষ উৎসাহ করে এসেছিলেন, অথচ সেটা ব্যক্ত করতে না পেরে উনি বোধ হয় অত্যন্ত বিমর্ষ হয়ে পড়েছেন। আপনি যদি ওঁকে — 
নির্মলা। আপনাদের অন্যান্য সভ্যদের থেকে আমাকে একটু বিশেষভাবে পৃথক করে দেখছেন বলে আমি বড়ো সংকোচ বোধ করছি — আমাকে সভ্য বলে আপনাদের মধ্যে গণ্য করবেন, মহিলা বলে স্বতন্ত্র করবেন না। 
শৈলবালা। আপনি যে মহিলা হয়ে জন্মেছেন সে সুবিধাটুকু আমাদের সভা ছাড়তে পারেন না। আপনি আমাদের সঙ্গে এক হয়ে গেলে যত কাজ হবে, আমাদের থেকে স্বতন্ত্র হলে তার চেয়ে বেশি কাজ হবে। যে লোক গুণের দ্বারা নৌকোকে অগ্রসর করে দেবে তাকে নৌকো থেকে কতকটা দূরে থাকতে হয়। চন্দ্রবাবু আমাদের নৌকোর হাল ধরে আছেন, তিনিও আমাদের থেকে কিছু দূরে এবং উচ্চে আছেন। আপনাকে গুণের দ্বারা আকর্ষণ করতে হবে, সুতরাং আপনাকে পৃথক থাকতে হবে। আমরা সব দাঁড়ির দলে বসে গেছি। 
নির্মলা। আপনাকেও কর্মে এবং ভাবে এঁদের সকলের থেকে পৃথক বোধ হয়। একদিন মাত্র দেখেই আমার দৃঢ় বিশ্বাস হচ্ছে, এ সভার মধ্যে আপনি আমার প্রধান সহায় হবেন। 
শৈলবালা। সে তো আমার সৌভাগ্য। এই - যে আসুন পূর্ণবাবু। আমরা আপনার কথাই বলছিলেম। বসুন। 
শ্রীশ। অবলাকান্তবাবু, আসুন, আপনার সঙ্গে অনেক কথা বলবার আছে। ( জনান্তিকে লইয়া ) আজ সভার পুরাতন সভ্য তিনটিকে আপনারা দুজনে লজ্জা দিয়েছেন। তা, ঠিক হয়েছে — পুরাতনের মধ্যে প্রাণসঞ্চার করবার জন্যেই নূতনের প্রয়োজন। 
শৈলবালা। আবার নূতন চালা কাঠে আগুন জ্বালাবার জন্যে পুরাতন ধরা কাঠের দরকার। 
 






চিরকুমার-সভা

শ্রীশ। আচ্ছা, সে বিচার পরে হবে। কিন্তু, আমার সেই রুমালটি? সেটি হরণ করে আমার পরকাল খুইয়েছি, আবার রুমালটিও খোয়াতে পারি নে। ( পকেট হইতে বাহির করিয়া ) এই আমি এক ডজন রেশমের রুমাল এনেছি, এই বদল করে নিতে হবে। এ যে তার উচিত মূল্য তা বলতে পারি নে — তার উপযুক্ত মূল্য দিতে গেলে চীন জাপান উজাড় করে দিতে হয়। 


শৈলবালা। মশায়, এ ছলনাটুকু বোঝবার মতো বুদ্ধি বিধাতা আমাকে দিয়েছেন। এ উপহার আমার জন্যে আসেও নি, যাঁর রুমাল হরণ করেছেন আমাকে উপলক্ষ করে এগুলি — 
শ্রীশ। অবলাকান্তবাবু, ভগবান বুদ্ধি আপনাকে যথেষ্ট দিয়েছেন দেখতে পাচ্ছি, কিন্তু দয়ার ভাগটা কিছু যেন কম বোধ হচ্ছে — হতভাগ্যকে রুমালটি ফিরিয়ে দিলেই সেই কলঙ্কটুকু একেবারে দূর হয়। 
শৈলবালা। আচ্ছা, আমি দয়ার পরিচয় দিচ্ছি, কিন্তু আপনি সভার জন্য যে প্রবন্ধ লিখতে প্রতিশ্রুত সেটা লিখে দেওয়া চাই। 
শ্রীশ। নিশ্চয় দেব — রুমালটা ফিরে দিলেই কাজে মন দিতে পারব, তখন অন্য সন্ধান ছেড়ে কেবল সত্যানুসন্ধান করতে থাকব। 
ঘরের অন্যত্র 
  
বিপিন। বুঝেছেন রসিকবাবু, আমি তাঁর গানের নির্বাচনচাতুরী দেখে আশ্চর্য হয়ে গেছি। গান যে তৈরি করেছে তার কবিত্ব থাকতে পারে, কিন্তু এই গানের নির্বাচনে যে কবিত্ব প্রকাশ পেয়েছে তার মধ্যে ভারি একটি সৌকুমার্য আছে। 
রসিক। ঠিক বলেছেন, নির্বাচনের ক্ষমতাই ক্ষমতা। লতায় ফুল তো আপনি ফোটে, কিন্তু যে লোক মালা গাঁথে নৈপুণ্য এবং সুরুচি তো তারই। 
বিপিন। আপনার ও গানটা মনে আছে?— 
তরী আমার হঠাৎ ডুবে যায় 
কোন্‌ পাথারে কোন্‌ পাষাণের ঘায়। 
নবীন তরী নতুন চলে, 
দিই নি পাড়ি অগাধ জলে, 
বাহি তারে খেলার ছলে কিনার - কিনারায়। 
তরী আমার হঠাৎ ডুবে যায়। 
ভেসেছিল স্রোতের ভরে, 
একা ছিলেম কর্ণ ধ'রে — 
লেগেছিল পালের 'পরে মধুর মৃদু বায়। 
সুখে ছিলেম আপন মনে, 
মেঘ ছিল না গগনকোণে — 
লাগবে তরী কুসুমবনে ছিলেম সেই আশায়। 
তরী আমার হঠাৎ ডুবে যায়। 
রসিক। যাক ডুবে, কী বলেন বিপিনবাবু। 
বিপিন। যাক গে, কিন্তু কোথায় ডুবল তার একটু ঠিকানা রাখা চাই। আচ্ছা রসিকবাবু, এ গানটা কেন তিনি খাতায় 
 






চিরকুমার-সভা

লিখে রাখলেন। 
রসিক। স্ত্রীহৃদয়ের রহস্য বিধাতা বোঝেন না এইরকম একটা প্রবাদ আছে, রসিকবাবু তো তুচ্ছ। 
শ্রীশ। ( নিকটে আসিয়া ) বিপিন, তুমি চন্দ্রবাবুর কাছে একবার যাও। বাস্তবিক, আমাদের কর্তব্যে আমরা ঢিল দিয়েছি— ওঁর সঙ্গে একটু আলোচনা করলে উনি খুশি হবেন। 
বিপিন। আচ্ছা। 
[ প্রস্থান 
শ্রীশ। হাঁ, আপনি সেই - যে সেলাইয়ের কথা বলছিলেন — উনি বুঝি নিজের হাতে সমস্ত গৃহকর্ম করেন? 
রসিক। সমস্তই। 
শ্রীশ। আপনি বুঝি সেদিন গিয়ে দেখলেন তাঁর কোলে বালিশের ওয়াড়গুলো পড়ে রয়েছে আর তিনি — 


রসিক। মাথা নিচু করে ছুঁচে সুতো পরাচ্ছিলেন। 
শ্রীশ। ছুঁচে সুতো পরাচ্ছিলেন। তখন স্নান করে এসেছেন বুঝি? 
রসিক। বেলা তখন তিনটে হবে। 
শ্রীশ। বেলা তিনটে। তিনি বুঝি তাঁর খাটের উপর বসে — 
রসিক। না, খাটে নয়, বারান্দার উপর মাদুর বিছিয়ে — 
শ্রীশ। বারান্দায় মাদুর বিছিয়ে বসে ছুঁচে সুতো পরাচ্ছিলেন — 
রসিক। হাঁ, ছুঁচে সুতো পরাচ্ছিলেন। ( স্বগত ) আর তো পারা যায় না। 
শ্রীশ। আমি যেন ছবির মতো স্পষ্ট দেখতে পাচ্ছি — পা দুটি ছড়ানো, মাথা নিচু, খোলা চুল মুখের উপর এসে পড়েছে, বিকেল বেলার আলো — 
বিপিন। ( নিকটে আসিয়া ) চন্দ্রবাবু তোমার সঙ্গে তোমার সেই প্রবন্ধটা সম্বন্ধে কথা কইতে চান। 
[ শ্রীশের প্রস্থান 
রসিক। ( স্বগত ) আর কত বকব। 
অন্য প্রান্তে 
নির্মলা। ( পূর্ণের প্রতি ) আপনার শরীর আজ বুঝি তেমন ভালো নেই। 
পূর্ণ। না, বেশ আছে — হাঁ, একটু ইয়ে হয়েছে বটে, বিশেষ কিছু নয় — তবু একটু ইয়ে বৈকি — তেমন বেশ ( কাশি ) — আপনার শরীর বেশ ভালো আছে? 
নির্মলা। হাঁ। 
পূর্ণ। আপনি — জিজ্ঞাসা করছিলুম যে আপনি — আপনি — আপনার ইয়ে কিরকম বোধ হয় — ঐ - যে — মিলটনের আরিয়োপ্যাজিটিকা — ওটা কিনা আমাদের এম . এ . কোর্সে আছে, ওটা আপনার বেশ ইয়ে বোধ হয় না? 
নির্মলা। আমি ওটা পড়ি নি। 
পূর্ণ। পড়েন নি? ( নিস্তব্ধ ) ইয়ে হয়েছে — আপনি — এবারে কিরকম গরম পড়ছে — আমি একবার রসিকবাবু — রসিকবাবুর সঙ্গে আমার একটু দরকার আছে। 
[ নির্মলার নিকট হইতে প্রস্থান 








চিরকুমার-সভা

ঘরের অন্যত্র 
বিপিন। রসিকবাবু, আচ্ছা, আপনার কি মনে হয়, ও গানটা তিনি বিশেষ কিছু মনে করে লিখেছেন। 
রসিক। হতেও পারে। আপনি আমাকে সুদ্ধ ধোঁকা লাগিয়ে দিলেন যে। পূর্বে ওটা ভাবি নি। 
বিপিন। — 
তরী আমার হঠাৎ ডুবে যায় 
কোন্‌ পাথারে কোন্‌ পাষাণের ঘায়। 
— আচ্ছা রসিকবাবু, এখানে তরী বলতে ঠিক কী বোঝাচ্ছে। 
রসিক। হৃদয় বোঝাচ্ছে তার আর সন্দেহ নেই। তবে ঐ পাথরটা কোথায় আর পাষাণটা কে সেইটেই ভাববার বিষয়। 
পূর্ণ। ( নিকটে আসিয়া ) বিপিনবাবু, মাপ করবেন — রসিকবাবুর সঙ্গে আমার একটি কথা আছে — যদি — 
বিপিন। বেশ, বলুন, আমি যাচ্ছি। 
[ রসিকের নিকট হইতে প্রস্থান 
পূর্ণ। আমার মতো নির্বোধ জগতে নেই রসিকবাবু। 
রসিক। আপনার চেয়ে ঢের নির্বোধ আছে যারা নিজেকে বুদ্ধিমান বলে জানে — যথা আমি। 
পূর্ণ। একটু নিরালা পাই যদি আপনার সঙ্গে অনেক কথা আছে, সভা ভেঙে গেলে আজ রাত্রে একটু অবসর করতে পারেন? 
রসিক। বেশ কথা। 


পূর্ণ। আজ দিব্য জ্যোৎস্না আছে, গোলদিঘির ধারে — কী বলেন। 
রসিক। ( স্বগত ) কী সর্বনাশ। 
শ্রীশ। ( নিকটে আসিয়া ) ওঃ, পূর্ণবাবু কথা কচ্ছেন বুঝি? আচ্ছা, এখন থাক্‌। রাত্রে আপনার অবসর হবে রসিকবাবু? 
রসিক। তা হতে পারে। 
শ্রীশ। তা হলে কালকের মতো — কী বলেন। কাল দেখলেন তো ঘরের চেয়ে পথে জমে ভালো। 
রসিক। জমে বৈকি। ( স্বগত ) সর্দি জমে, কাশি জমে, গলার স্বর দইয়ের মতো জমে যায়। 
[ শ্রীশের প্রস্থান 
পূর্ণ। আচ্ছা রসিকবাবু, আপনি হলে কী বলে কথা আরম্ভ করতেন। 
রসিক। হয়তো বলতুম — সেদিন বেলুন উড়েছিল, আপনাদের বাড়ির ছাত থেকে দেখতে পেয়েছিলেন কি। 
পূর্ণ। তিনি যদি বলতেন, হাঁ — 
রসিক। আমি বলতুম, মনকে ওড়বার অধিকার দিয়েছেন বলেই ঈশ্বর মানুষের শরীরে পাখা দেন নি, শরীরকে বদ্ধ রেখে বিধাতা মনের আগ্রহ কেবল বাড়িয়ে দিয়েছেন। 
পূর্ণ। বুঝেছি রসিকবাবু — চমৎকার — এর থেকে অনেক কথার সৃষ্টি হতে পারে। 
বিপিন। ( নিকটে আসিয়া ) পূর্ণবাবুর সঙ্গে কথা হচ্ছে? থাক্‌ তবে, আমাদের সেই যে একটা কথা ছিল সেটা আজ রাত্রে হবে, কী বলেন। 
রসিক। সেই ভালো। 
 






চিরকুমার-সভা

বিপিন। জ্যোৎস্নায় রাস্তায় বেড়াতে বেড়াতে দিব্যি আরামে — কী বলেন। 
রসিক। খুব আরাম। ( স্বগত ) কিন্তু বেয়ারামটা তার পরে। 
অন্যত্র 
শৈলবালা। ( নির্মলার প্রতি ) তা বেশ, আপনি যদি ইচ্ছা করেন আমিও ঐ বিষয়টার আলোচনা করে দেখব। ডাক্তারি আমি অল্প অল্প চর্চা করেছি — বেশি নয় — কিন্তু আমি যোগদান করলে আপনার যদি উৎসাহ হয় আমি প্রস্তুত আছি। 
পূর্ণ। ( নিকটে আসিয়া ) সেদিন বেলুন উড়েছিল, আপনি কি ছাদের উপর থেকে দেখতে পেয়েছিলেন। 
নির্মলা। বেলুন? 
পূর্ণ। হাঁ, ঐ বেলুন ( সকলে নিরুত্তর ) — রসিকবাবু বলছিলেন আপনি বোধ হয় দেখে থাকবেন, আমাকে মাপ করবেন— আপনাদের আলোচনায় আমি ভঙ্গ দিলুম — আমি অত্যন্ত হতভাগ্য। 


পঞ্চম অঙ্ক
প্রথম দৃশ্য
অক্ষয়ের বাসা
অক্ষয় ও পুরবালা

অক্ষয়। দেবী, যদি অভয় দাও তো একটি প্রশ্ন আছে। 
পুরবালা। কী শুনি। 
অক্ষয়। শ্রীঅঙ্গে কৃশতার তো কোনো লক্ষণ দেখছি নে! 
পুরবালা। শ্রীঅঙ্গ তো কৃশ হবার জন্যে পশ্চিমে বেড়াতে যায় নি। 
অক্ষয়। তবে কি বিরহবেদনা বলে জিনিসটা মহাকবি কালিদাসের সঙ্গে সহমরণে মরেছে। 
পুরবালা। তার প্রমাণ তুমি। তোমারও তো স্বাস্থ্যের বিশেষ ব্যাঘাত হয় নি দেখছি। 
অক্ষয়। হতে দিল কই। তোমার তিন ভগ্নী মিলে অহরহ আমার কৃশতা নিবারণ করে রেখেছিল — বিরহ যে কাকে বলে সেটা আর কোনোমতেই বুঝতে দিলে না। — 
গান 
বিরহে মরিব ব'লে ছিল মনে পণ — 
কে তোরা বাহুতে বাঁধি করিলি বারণ। 
ভেবেছিনু অশ্রুজলে       ডুবিব অকূল - তলে 
কাহার সোনার তরী করিল তারণ। 
— প্রিয়ে, কাশীধামে বুঝি পঞ্চশর ত্রিলোচনের ভয়ে এগোতে পারেন না। 
পুরবালা। তা হতে পারে, কিন্তু কলকাতায় তো তাঁর যাতায়াত আছে। 
অক্ষয়। তা আছে — কোম্পানির শাসন তিনি মানেন না, আমি তার প্রমাণ পেয়েছি। 
 






চিরকুমার-সভা

নৃপবালা ও নীরবালার প্রবেশ 
  
নীরবালা। দিদি। 
অক্ষয়। এখন দিদি বৈ আর কথা নেই, অকৃতজ্ঞ! দিদি যখন বিচ্ছেদদহনে উত্তরোত্তর তপ্তকাঞ্চনের মতো শ্রী ধারণ করছিলেন তখন তোমাদের ক'টিকে সুশীতল করে রেখেছিল কে। 
নীরবালা। শুনছ দিদি। এমন মিথ্যে কথা! তুমি যতদিন ছিলে না আমাদের একবার ডেকেও জিজ্ঞাসা করেন নি, কেবল চিঠি লিখেছেন আর টেবিলের উপর দুই পা তুলে দিয়ে বই হাতে করে পড়েছেন। তুমি এসেছ, এখন আমাদের নিয়ে গান হবে, ঠাট্টা হবে, দেখাবেন যেন — 
নৃপবালা। দিদি, তুমিও তো ভাই, এতদিন আমাদের একখানিও চিঠি লেখ নি। 
পুরবালা। আমার কি সময় ছিল ভাই। মাকে নিয়ে দিন রাত ব্যস্ত থাকতে হয়েছিল। 
অক্ষয়। যদি বলতে ‘তোদের ভগ্নীপতির ধ্যানে নিমগ্ন ছিলুম' তা হলে কি লোকে নিন্দে করত। 
নীরবালা। তা হলে ভগ্নীপতির আস্পর্ধা আরো বেড়ে যেত। মুখুজ্জেমশায়, তুমি তোমার বাইরের ঘরে যাও - না। দিদি এতদিন পরে এসেছেন, আমরা কি ওঁকে নিয়ে একটু গল্প করতে পাব না। 
অক্ষয়। নৃশংসে, বিরহদাবদগ্ধ তোর দিদিকে আবার বিরহে জ্বালাতে চাস? তোদের ভগ্নীপতিরূপ ঘনকৃষ্ণ মেঘ মিলনরূপ মুষলধারাবর্ষণ - দ্বারা প্রিয়ার চিত্তরূপ লতানিকুঞ্জে আনন্দরূপ কিশলয়োদ্‌গম ক'রে প্রেমরূপ বর্ষায় কটাক্ষরূপ বিদ্যুৎ — 
নীরবালা। এবং বকুনিরূপ ভেকের কলরব — 
  


শৈলবালার প্রবেশ 
  
অক্ষয়। এসো এসো — উত্তমাধমমধ্যমা এই তিন শ্যালী না হলে আমার — 
নীরবালা। উত্তমমধ্যম হয় না। 
শৈলবালা। ( নৃপ ও নীরর প্রতি ) তোরা ভাই, একটু যা তো, আমাদের কথা আছে। 
অক্ষয়। কথাটা কী বুঝতে পারছিস তো নীরু? হরিনাম - কথা নয়। 
নীরবালা। আচ্ছা, তোমার আর বকতে হবে না। 
[ নৃপ ও নীরর প্রস্থান 
শৈলবালা। দিদি, নৃপ - নীরর জন্যে মা দুটি পাত্র তা হলে স্থির করেছেন? 
পুরবালা। হাঁ, কথা একরকম ঠিক হয়ে গেছে। শুনেছি ছেলে দুটি মন্দ নয় — তারা মেয়ে দেখে পছন্দ করলেই পাকাপাকি হয়ে যাবে। 
শৈলবালা। যদি পছন্দ না করে? 
পুরবালা। তা হলে তাদের অদৃষ্ট মন্দ। 
অক্ষয়। এবং আমার শ্যালী দুটির অদৃষ্ট ভালো। 
শৈলবালা। নৃপ নীরু যদি পছন্দ না করে? 
 






চিরকুমার-সভা

অক্ষয়। তা হলে ওদের রুচির প্রশংসা করব। 
পুরবালা। পছন্দ আবার না করবে কী? তোদের সব বাড়াবাড়ি, স্বয়ম্বরার দিন গেছে। মেয়েদের পছন্দ করবার দরকার হয় না। স্বামী হলেই তাকে ভালোবাসতে পারে। 
অক্ষয়। নইলে তোমার বর্তমান ভগ্নীপতির কী দুর্দশাই হত শৈল! 
জগত্তারিণীর প্রবেশ 
  
জগত্তারিণী। বাবা অক্ষয়, ছেলে দুটিকে তা হলে তো খবর দিতে হয়। তারা তো আমাদের বাড়ির ঠিকানা জানে না। 
অক্ষয়। বেশ তো মা, রসিকদাদাকে পাঠিয়ে দেওয়া যাক। 
জগত্তারিণী। পোড়া কপাল। তোমার রসিকদাদার যেরকম বুদ্ধি। তিনি কাকে আনতে কাকে আনবেন ঠিক নেই। 
পুরবালা। তা মা, তুমি কিছু ভেবো না। ছেলে দুটিকে আনবার ব্যবস্থা করে দেব। 
জগত্তারিণী। মা পুরী, তুই একটু মনযোগ না করলে হবে না। আজকালকার ছেলে, তাদের সঙ্গে কিরকম ব্যাভার করতে হয় না - হয় আমি কিছুই বুঝি নে। 
অক্ষয়। ( জনান্তিকে ) পুরীর হাতযশ আছে। পুরী তাঁর মার জন্যে যে জামাইটি জুটিয়েছেন, পসার খুব বেড়ে গেছে। আজকালকার ছেলে কী করে বশ করতে হয় সে বিদ্যে — 
পুরবালা। ( জনান্তিকে ) মশায় বুঝি আজকালকার ছেলে। 
জগত্তারিণী। মা, তোমরা পরামর্শ করো। কায়েৎদিদি এসে বসে আছেন, আমি তাঁকে বিদায় করে আসি। 
শৈলবালা। মা, তুমি একটু বিবেচনা করে দেখো, ছেলে দুটিকে এখনো তোমরা কেউ দেখ নি, হঠাৎ — 
জগত্তারিণী। বিবেচনা করতে করতে আমার জন্ম শেষ হয়ে এল, আর বিবেচনা করতে পারি নে — 
অক্ষয়। বিবেচনা সময়মত এর পর করলেই হবে, এখন কাজটা আগে হয়ে যাক। 
জগত্তারিণী। বলো তো বাবা, শৈলকে বুঝিয়ে বলো তো। 
[ প্রস্থান 
পুরবালা। মিথ্যে তুই ভাবছিস শৈল — মা যখন মনস্থির করেছেন ওঁকে আর কেউ টলাতে পারবে না। প্রজাপতির নির্বন্ধ আমি মানি ভাই। যার সঙ্গে যার হবার, হাজার বিবেচনা করে মলেও সে হবেই। 


অক্ষয়। সে তো ঠিক কথা — নইলে যার সঙ্গে যার হয়ে থাকে তার সঙ্গে না হয়ে আর - একজনের সঙ্গে হত। 
পুরবালা। কী যে তর্ক কর তোমার অর্ধেক কথা বোঝাই যায় না। 
অক্ষয়। তার কারণ আমি নির্বোধ। 
পুরবালা। যাও  এখন স্নান করতে যাও, মাথা ঠাণ্ডা করে এসো গে। 
[ প্রস্থান 
রসিকের প্রবেশ 
শৈলবালা। রসিকদাদা শুনেছ তো সব? মুশকিলে পড়া গেছে। 
রসিক। মুশকিল কিসের। কুমার - সভারও কৌমার্য রয়ে গেল, নৃপ - নীরুও পার পেলে, সব দিক রক্ষা হল। 
শৈলবালা। কোনো দিক রক্ষা হয় নি। 








চিরকুমার-সভা

রসিক। অন্তত এই বুড়োর দিকটা রক্ষা হয়েছে — দুটো অর্বাচীনের সঙ্গে মিশে আমাকে রাত্রে রাস্তায় দাঁড়িয়ে শ্লোক আওড়াতে হবে না। 
শৈলবালা। মুখুজ্জেমশায়, তুমি না হলে রসিকদাদাকে কেউ শাসন করতে পারে না — উনি আমাদের কথা মানেন না। 
অক্ষয়। যে বয়সে তোমাদের কথা বেদবাক্য বলে মানতেন সে বয়স পেরিয়েছে কিনা। তাই লোকটা বিদ্রোহ করতে সাহস করছে। আচ্ছা, আমি ঠিক করে দিচ্ছি। চলো তো রসিকদা, আমার বাইরের ঘরটাতে বসে তামাক নিয়ে পড়া যাক। 


দ্বিতীয় দৃশ্য
বিপিনের বাসা
বিপিন ও গুরুদাস
তানপুরা হস্তে বিপিন অত্যন্ত বেসুরো গলায় সা রে গা মা সাধিতেছেন

বিপিন। ভাই গুরুদাস, তুমি তো ওস্তাদ মানুষ, আমার এই উপকারটি তোমার করে দিতেই হবে। এই খাতার সব গানগুলিই তোমাকে সুর বসিয়ে দিতে হবে। যেটা গাইলে ওটা খাসা হয়েছে। যদি কষ্ট নাহয় তো আর একবার — আগে ঐ গানের কথা দেখেই মজে গিয়েছিলুম, এখন দেখি কথাটি মানস-সরোবরের পদ্ম, আর তার উপরে গানটি বসেছে যেন বীণাপাণি স্বয়ং। ভাই আর - একবার — 
গুরুদাস। — 
গান 
তোমায় চেয়ে আছি বসে পথের ধারে সুন্দর হে। 
জমল ধুলা প্রাণের বীণার তারে তারে সুন্দর হে। 
নাই যে কুসুম, মালা গাঁথব কিসে।     কান্নারই গান বীণায় এনেছি সে, 
দূর হতে তাই শুনতে পাবে অন্ধকারে সুন্দর হে। 
দিনের পরে দিন কেটে যায় সুন্দর হে। 
মরে হৃদয় কোন্‌ পিপাসায় সুন্দর হে। 
শূন্য ঘাটে আমি কী যে করি,     রঙিন পালে কবে আসবে তরী — 
পাড়ি দেব কবে সুধারসের পারাবারে সুন্দর হে। 
  
ভৃত্যের প্রবেশ 
  
ভৃত্য। একটি বাবু এসেছেন। 
বিপিন। বাবু? কিরকম বাবু রে। 
ভৃত্য। বুড়ো লোকটি। 
 






চিরকুমার-সভা

বিপিন। মাথায় টাক আছে? 
ভৃত্য। আছে। 
বিপিন। ( তানপুরা রাখিয়া ) নিয়ে আয়, এখনই নিয়ে আয়। ওরে ওরে, তামাক দিয়ে যা। বেহারাটা কোথায় গেল, পাখা টানতে বলে দে। আর দেখ্‌, চট করে গোটাকতক মিঠে পানের দোনা কিনে আন্‌ তো রে। দেরি করিস নে, আর আধ সের বরফ নিয়ে আসিস — বুঝেছিস? 
[ ভৃত্যের প্রস্থান 
( পদশব্দ শুনিয়া ) রসিকবাবু, আসুন। 
  
বনমালীর প্রবেশ 
  
বিপিন। রসিকবাবু — এ যে সেই বনমালী! 
বৃদ্ধ। আজ্ঞে হাঁ, আমার নাম শ্রীবনমালী ভট্টাচার্য। 
বিপিন। সে পরিচয় অনাবশ্যক। আমি একটু বিশেষ কাজে আছি। 


বনমালী। মেয়েদুটিকে আর রাখা যায় না — পাত্রও অনেক আসছে — 
বিপিন। শুনে খুশি হলেম — দিয়ে ফেলুন, দিয়ে ফেলুন — 
বনমালী। কিন্তু আপনাদেরই ঠিক উপযুক্ত হত — 
বিপিন। দেখুন বনমালীবাবু, এখনো আপনি আমার সম্পূর্ণ পরিচয় পান নি — যদি একবার পান তা হলে আমার উপযুক্ততা সম্বন্ধে আপনার ভয়ানক সন্দেহ হবে। 
বনমালী। তা হলে আমি উঠি, আপনি ব্যস্ত আছেন, আর - এক সময় আসব। 
বিপিন। ( তানপুরা তুলিয়া লইয়া ) সারেগা রেগামা গামাপা — 
শ্রীশের প্রবেশ 
  
শ্রীশ। কী হে বিপিন, একি। কুস্তি ছেড়ে দিয়ে গান ধরেছ? গুরুদাস যে? 
বিপিন। ওস্তাদজি, আজ ছুটি। কী করব বলো, গান না শিখলে তো আর তোমার সন্ন্যাসীদলে আমল পাওয়া যাবে না। গুরুদাসকে গুরু মেনেছি। ওর কাছে নবীন - সন্ন্যাস - ব্রতের দীক্ষা নিচ্ছি। 
শ্রীশ। সে কিরকম। 
বিপিন। রস ভরে উঠলে তবেই তো ত্যাগ সহজ হয়। মেঘ যখন জলে ভারী হয় তখনই জল বর্ষণ করে। 
শ্রীশ। রাখো তোমার নতুন ফিলসফি, কুমার - সভার সেই লেখাটায় হাত দিতে পেরেছ? 
বিপিন। না ভাই, সেটাতে এখনো হাত দিতে পারি নি। তোমার লেখাটি হয়ে গেছে নাকি। 
শ্রীশ। না, আমিও হাত দিই নি। ( কিয়ৎক্ষণ চুপ করিয়া থাকিয়া ) না ভাই, ভারি অন্যায় হচ্ছে। ক্রমেই আমরা আমাদের সংকল্প থেকে যেন দূরে চলে যাচ্ছি। 
বিপিন। অনেক সংকল্প ব্যাঙাচির লেজের মতো, পরিণতির সঙ্গে সঙ্গে আপনি অন্তর্ধান করে। কিন্তু যদি লেজটুকুই থেকে 
 






চিরকুমার-সভা

যেত, আর ব্যাঙটা যেত শুকিয়ে সে কিরকম হত। এক সময় একটা সংকল্প করেছিলেম বলেই যে সে সংকল্পের খাতিরে নিজেকে শুকিয়ে মারতে হবে আমি তো তার মানে বুঝি নে। 




চিরকুমার-সভা

রসিকের প্রবেশ 
  
বিপিন। একি। এ তো বনমালী নয়, এ যে রসিকবাবু। 
রসিক। আজ্ঞে হাঁ — আপনাদের আশ্চর্য চেনবার শক্তি — আমি বনমালী নই। ‘ধীরেসমীরে যমুনাতীরে বসতি বনে বনমালী — ‘ 
শ্রীশ। না রসিকবাবু, ও - সব নয়, রসালাপ আমরা বন্ধ করে দিয়েছি। 
রসিক। আঃ, বাঁচিয়েছেন। 
শ্রীশ। অন্য সকল - প্রকার আলোচনা পরিত্যাগ করে এখন থেকে আমরা একান্তমনে কুমার - সভার কাজে লাগব। 
রসিক। আমারও সেই ইচ্ছে। 
শ্রীশ। বনমালী বলে একজন বুড়ো, কুমোরটুলির নীলমাধব চৌধুরীর দুই কন্যার সঙ্গে আমাদের বিবাহের প্রস্তাব নিয়ে উপস্থিত হয়েছিল, আমরা তাকে সংক্ষেপে বিদায় করে দিয়েছি — এ - সকল প্রসঙ্গও আমাদের কাছে অসংগত বোধ হয়। 
রসিক। আমার কাছেও ঠিক তাই। বনমালী যদি দুই বা ততোধিক কন্যার বিবাহের প্রস্তাব নিয়ে আমার কাছে উপস্থিত হতেন তবে বোধ হয় তাঁকে নিষ্ফল হয়ে ফিরতে হত। 
বিপিন। রসিকবাবু, কিছু জলযোগ করে যেতে হবে। 
রসিক। না মশায়, আজ থাক্‌। আপনাদের সঙ্গে দুটো - একটা বিশেষ কথা ছিল, কিন্তু কঠিন প্রতিজ্ঞার কথা শুনে সাহস হচ্ছে না। 
বিপিন। ( সাগ্রহে ) না না, তাই ব'লে কথা থাকলে বলবেন না কেন। 
শ্রীশ। আমাদের যতটা ঠাওরাচ্ছেন ততটা ভয়ংকর নই। কথাটা কি বিশেষ করে আমার সঙ্গে। 
বিপিন। না, সেদিন যে রসিকবাবু বলছিলেন আমারই সঙ্গে ওঁর দুটো - একটা আলোচনার বিষয় আছে। 
রসিক। কাজ নেই, থাক্‌। 
শ্রীশ। বলেন তো আজ রাত্রে গোলদিঘির ধারে — 
রসিক। না শ্রীশবাবু, মাপ করবেন। 
শ্রীশ। বিপিন ভাই, তুমি একটু ও ঘরে যাও - না, বোধ হয় তোমার সাক্ষাতে রসিকবাবু — 
রসিক। না না, দরকার কী — 
বিপিন। তার চেয়ে রসিকবাবু, তেতালার ঘরে চলুন — শ্রীশ এখানে একটু অপেক্ষা করবেন এখন। 
রসিক। না, আপনারা দুজনেই বসুন, আমি উঠি। 
বিপিন। সে কি হয়। কিছু খেয়ে যেতে হবে। 
শ্রীশ। না, আপনাকে কিছুতেই ছাড়ছি নে। সে হবে না। 
রসিক। তবে কথাটা বলি। নৃপবালা নীরবালার কথা তো পূর্বেই আপনারা শুনেছেন — 
শ্রীশ। শুনেছি বৈকি — তা নৃপবালার সম্বন্ধে যদি কিছু — 


বিপিন। নীরবালার কোনো বিশেষ সংবাদ — 
রসিক। তাঁদের দুজনের সম্বন্ধেই বিশেষ চিন্তার কারণ হয়ে পড়েছে। 
 






চিরকুমার-সভা

উভয়ে। অসুখ নয় তো? 
রসিক। তার চেয়ে বেশি। তাঁদের বিবাহের সম্বন্ধ — 
শ্রীশ। বলেন কী রসিকবাবু। বিবাহের তো কোনো কথা শোনা যায় নি — 
রসিক। কিচ্ছু না — হঠাৎ মা কাশী থেকে এসে দুটো অকালকুষ্মাণ্ডের সঙ্গে মেয়ে - দুটির বিবাহ স্থির করেছেন — 
বিপিন। এ তো কিছুতেই হতে পারে না রসিকবাবু। 
রসিক। মশায়, পৃথিবীতে যেটা অপ্রিয় সেইটেরই সম্ভাবনা বেশি। ফুলগাছের চেয়ে আগাছাই বেশি সম্ভবপর। 
বিপিন। কিন্তু মশায়, আগাছা উৎপাটন করতে হবে — 
শ্রীশ। ফুলগাছ রোপণ করতে হবে — 
রসিক। তা তো বটেই, কিন্তু করে কে মশায়। 
শ্রীশ। আমরা করব। কী বল বিপিন। 
বিপিন। নিশ্চয়ই। 
রসিক। কিন্তু, কী করবেন। 
বিপিন। যদি বলেন তো সেই ছেলেদুটোকে পথের মধ্যে — 
রসিক। বুঝেছি, সেটা মনে করলেও শরীর পুলকিত হয়। কিন্তু, বিধাতার বরে অপাত্র জিনিসটা অমর — দুটো গেলে আবার দশটা আসবে। 
বিপিন। এদের দুটোকে যদি ছলে বলে কিছুদিন ঠেকিয়ে রাখতে পারি তা হলে ভাববার সময় পাওয়া যাবে। 
রসিক। ভাববার সময় সংকীর্ণ হয়ে এসেছে। এই শুক্রবারে তারা মেয়ে দেখতে আসবে। 
বিপিন। এই শুক্রবারে? 
শ্রীশ। সে তো পরশু। 
রসিক। আজ্ঞে, পরশুই তো বটে। শুক্রবারকে তো পথের মধ্যে ঠেকিয়ে রাখা যায় না। 
শ্রীশ। আচ্ছা, আমার একটা প্ল্যান মাথায় এসেছে। 
রসিক। কিরকম শুনি। 
শ্রীশ। সেই ছেলেদুটোকে বাড়ির কেউ চেনে? 
রসিক। কেউ না। 
শ্রীশ। তারা বাড়ি চেনে? 
রসিক। তাও না। 
শ্রীশ। তা হলে বিপিন যদি সেদিন তাদের কোনো রকম করে আটকে রাখতে পারে তো আমি তাদের নাম নিয়ে নৃপবালাকে— 
বিপিন। জানই তো ভাই, আমার কোনো রকম কৌশল মাথায় আসে না। তুমি ইচ্ছে করলে কৌশলে ছেলেদুটোকে ভুলিয়ে রাখতে পারবে — আমি বরঞ্চ নিজেকে তাদের নামে চালিয়ে দিয়ে নীরবালাকে — 
রসিক। কিন্তু মশায়, এ স্থলে তো গৌরবে বহুবচন খাটবে না। দুটি ছেলে আসবার কথা আছে, আপনাদের একজনকে দুজন বলে চালানো আমার পক্ষে কঠিন হবে — 
 






চিরকুমার-সভা

শ্রীশ। ও, তা বটে। 
বিপিন। হাঁ, সে কথা ভুলেছিলেম। 
শ্রীশ। তা হলে তো আমাদের দুজনকেই যেতে হয়। কিন্তু — 
রসিক। সে দুটোকে ভুল রাস্তায় চালান করে দিতে আমিই পারব। কিন্তু, আপনারা — 
বিপিন। আমাদের জন্যে ভাববেন না রসিকবাবু। 
শ্রীশ। আমরা সব - তাতেই প্রস্তুত আছি। 
রসিক। আপনারা মহৎ লোক, এরকম ত্যাগস্বীকার — 
শ্রীশ। বিলক্ষণ! এর মধ্যে ত্যাগস্বীকার কিছুই নেই। 
বিপিন। এ তো আনন্দের কথা। 
রসিক। না না, তবু তো মনে আশঙ্কা হতে পারে যে, কী জানি নিজের ফাঁদে যদি নিজেই পড়তে হয়। 
শ্রীশ। কিছু না মশায়, কোনো আশঙ্কায় ডরাই নে। 
বিপিন। আমাদের যাই ঘটুক তাতেই আমরা সুখী হব। 
রসিক। এ তো আপনাদের মহত্ত্বের কথা, কিন্তু আমার কর্তব্য আপনাদের রক্ষা করা। তা, আমি আপনাদের কথা দিচ্ছি— এই শুক্রবারের দিনটা আপনারা কোনোমতে উদ্ধার করে দিন, তার পরে কখনো আপনাদের আর বিরক্ত করব না। 
শ্রীশ। আমাদের বিরক্ত করবেন না এই কথা শুনে দুঃখিত হলেম রসিকবাবু। 
রসিক। আচ্ছা, করব। 
বিপিন। আমরা কি নিজের স্বাধীনতার জন্যেই কেবল ব্যস্ত। আমাদের এতই স্বার্থপর মনে করেন? 
রসিক। মাপ করবেন — আমার ভুল ধারণা ছিল। 
শ্রীশ। আপনি যাই বলুন, ফস্‌ করে ভালো পাত্র পাওয়া বড়ো শক্ত। 
রসিক। সেইজন্যেই তো এত দিন অপেক্ষা করে শেষে এই বিপদ। বিবাহের প্রসঙ্গমাত্রই আপনাদের কাছে অপ্রিয়, তবু দেখুন আপনাদের সুদ্ধ — 
বিপিন। সেজন্যে কিছু সংকোচ করবেন না — 
শ্রীশ। আপনি যে আর - কারো কাছে না গিয়ে আমাদের কাছে এসেছেন, সেজন্যে অন্তরের সঙ্গে ধন্যবাদ দিচ্ছি। 
রসিক। আমি আর আপনাদের ধন্যবাদ দেব না। সেই কন্যা দুটির চিরজীবনের ধন্যবাদ আপনাদের পুরস্কৃত করবে। 
বিপিন। ওরে, পাখাটা টান্‌। 
শ্রীশ। রসিকবাবুর জন্যে জলখাবার আনাবে বলেছিলে — 
বিপিন। সে এল বলে। ততক্ষণ এক গ্লাস বরফ - দেওয়া জল খান — 
শ্রীশ। জল কেন, লেমনেড আনিয়ে দাও - না। ( পকেট হইতে টিনের বাক্স বাহির করিয়া ) এই নিন রসিকবাবু, পান খান। 
বিপিন। ওদিকে হাওয়া পাচ্ছেন? এই তাকিয়াটি নিন - না। 
শ্রীশ। আচ্ছা রসিকবাবু, নৃপবালা বুঝি খুব বিষণ্ন হয়ে পড়েছেন — 
বিপিন। নীরবালাও অবশ্য খুব — 








চিরকুমার-সভা

রসিক। সে আর বলতে। 
শ্রীশ। নৃপবালা বুঝি কান্নাকাটি করছেন? 
বিপিন। আচ্ছা, নীরবালা তাঁর মাকে কেন একটু ভালো করে বুঝিয়ে বলেন না — 
রসিক। ( স্বগত ) ঐ রে, শুরু হল। আমার লেমনেডে কাজ নেই। ( প্রকাশ্যে ) মাপ করবেন, আমায় কিন্তু এখনই উঠতে হচ্ছে। 
শ্রীশ। বলেন কী। 
বিপিন। সে কি হয়। 
রসিক। সেই ছেলেদুটোকে ভুল ঠিকানা দিয়ে আসতে হবে, নইলে — 
শ্রীশ। বুঝেছি, তা হলে, এখনই যান। 
বিপিন। তা হলে আর দেরি করবেন না। 


তৃতীয় দৃশ্য
চন্দ্রবাবুর বাড়ি
নির্মলা বাতায়নতলে আসীন। চন্দ্রবাবুর প্রবেশ

চন্দ্রবাবু। ( স্বগত ) বেচারা নির্মলা বড়ো কঠিন ব্রত গ্রহণ করেছে। আমি দেখছি কদিন ধরে ও চিন্তায় নিমগ্ন হয়ে রয়েছে। স্ত্রীলোক, মনের উপর এতটা ভার কি সহ্য করতে পারবে। ( প্রকাশ্যে ) নির্মল। 
নির্মলা। ( চমকিয়া ) কী মামা। 
চন্দ্রবাবু। সেই লেখাটা নিয়ে বুঝি ভাবছ? আমার বোধ হয় অধিক না ভেবে মনকে দুই - একদিন বিশ্রাম দিলে লেখার পক্ষে সুবিধা হতে পারে। 
নির্মলা। ( লজ্জিত হইয়া ) আমি ঠিক ভাবছিলুম না মামা। আমার এতক্ষণ সেই লেখায় হাত দেওয়া উচিত ছিল, কিন্তু এই কদিন থেকে গরম পড়ে দক্ষিনে হাওয়া দিতে আরম্ভ করেছে, কিছুতেই যেন মন বসাতে পারছি নে — ভারি অন্যায় হচ্ছে, আজ আমি যেমন করে হোক — 
চন্দ্রবাবু। না না, জোর করে চেষ্টা কোরো না। আমার বোধ হয় নির্মল, বাড়িতে কেউ সঙ্গিনী নেই, নিতান্ত একলা কাজ করতে তোমার শ্রান্তি বোধ হয়। কাজে দুই - একজনের সঙ্গ এবং সহায়তা না হলে — 
নির্মলা। অবলাকান্তবাবু আমাকে কতকটা সাহায্য করবেন বলেছেন — আমি তাঁকে রোগীশুশ্রূষা সম্বন্ধে সেই ইংরেজি বইটা দিয়েছি, তিনি একটা অধ্যায় আজ লিখে পাঠাবেন বলেছেন। বোধ হয় এখনই পাওয়া যাবে, তাই আমি অপেক্ষা করে বসে আছি। 
চন্দ্রবাবু। ঐ ছেলেটি বড়ো ভালো — 
নির্মলা। খুব ভালো — চমৎ কার — 
চন্দ্রবাবু। এমন অধ্যবসায়, এমন কার্যতৎপরতা — 
নির্মলা। আর, এমন সুন্দর নম্রস্বভাব — 
 






চিরকুমার-সভা

চন্দ্রবাবু। ভালো প্রস্তাবমাত্রেই তাঁর উৎ সাহ দেখে আমি আশ্চর্য হয়েছি। 
নির্মলা। তা ছাড়া, তাঁকে দেখবামাত্র তাঁর মনের মাধুর্য মুখে এবং চেহারায় কেমন স্পষ্ট বোঝা যায়। 
চন্দ্রবাবু। এত অল্প কালের মধ্যেই যে কারো প্রতি এত গভীর স্নেহ জন্মাতে পারে তা আমি কখনো মনে করি নি। আমার ইচ্ছা করে, ঐ ছেলেটিকে নিজের কাছে রেখে ওর সকলপ্রকার লেখাপড়ায় এবং কাজে সহায়তা করি। 
নির্মলা। তা হলে আমারও ভারি উপকার হয়, অনেক কাজ করতে পারি। আচ্ছা, এরকম প্রস্তাব করে একবার দেখোই - না — ঐ - যে বেহারা আসছে। বোধ হয় তিনি লেখাটা পাঠিয়ে দিয়েছেন। রামদীন, চিঠি আছে? এই দিকে নিয়ে আয়। 
বেহারার প্রবেশ 
ও চন্দ্রবাবুর হাতে চিঠি - প্রদান 
  
মামা, সেই প্রবন্ধটা নিশ্চয় তিনি আমাকে পাঠিয়েছেন, ওটা আমাকে দাও। 
চন্দ্রবাবু। না ফেনি, এটা আমার চিঠি। 
নির্মলা। তোমার চিঠি! অবলাকান্তবাবু বুঝি তোমাকেই লিখেছেন? কী লিখেছেন। 
চন্দ্রবাবু। না, এটা পূর্ণর লেখা। 
নির্মলা। পূর্ণবাবুর লেখা? ওঃ — 
চন্দ্রবাবু। পূর্ণ লিখছেন — ‘গুরুদেব, আপনার চরিত্র মহৎ, মনের বল অসামান্য ; আপনার মতো বলিষ্ঠপ্রকৃতি লোকেই মানুষের দুর্বলতা ক্ষমার চক্ষে দেখিতে পারেন ইহাই মনে করিয়া অদ্য এই চিঠিখানি আপনাকে লিখিতে সাহসী হইতেছি। ' 
নির্মলা। হয়েছে কী। বোধ হয় পূর্ণবাবু চিরকুমার - সভা ছেড়ে দেবেন, তাই এত ভূমিকা করছেন। লক্ষ্য করে দেখেছ বোধ হয়, পূর্ণবাবু আজকাল কুমার - সভার কোনো কাজই করে উঠতে পারেন না। 
চন্দ্রবাবু। ‘দেব, আপনি যে আদর্শ আমাদের সম্মুখে ধরিয়াছেন তাহা অত্যুচ্চ, যে উদ্দেশ্য আমাদের মস্তকে স্থাপন করিয়াছেন তাহা গুরুভার — সে আদর্শ এবং সেই উদ্দেশ্যের প্রতি এক মুহূর্তের জন্য ভক্তির অভাব হয় নাই, কিন্তু মাঝে মাঝে শক্তির দৈন্য অনুভব করিয়া থাকি তাহা চরণসমীপে সবিনয়ে স্বীকার করিতেছি। ‘ 
নির্মলা। আমার বোধ হয়, সকল বড়ো কাজেই মানুষ মাঝে মাঝে আপনার অক্ষমতা অনুভব করে হতাশ হয়ে পড়ে, শ্রান্ত মন এক - একবার বিক্ষিপ্ত হয়ে যায়, কিন্তু সে কি বরাবর থাকে। 
চন্দ্রবাবু। ‘সভা হইতে গৃহে ফিরিয়া আসিয়া যখন কার্যে হাত দিতে যাই তখন সহসা নিজেকে একক মনে হয়, উৎসাহ যেন আশ্রয়হীন লতার মতো লুণ্ঠিত হইয়া পড়িতে চাহে। ' — নির্মল, আমরা তো ঠিক এই কথাই বলছিলেম। 
নির্মলা। পূর্ণবাবু যা লিখেছেন সেটা সত্য — মানুষের সঙ্গ না হলে কেবলমাত্র সংকল্প নিয়ে উৎ সাহ জাগিয়ে রাখা শক্ত। 
চন্দ্রবাবু। ‘আমার ধৃষ্টতা মার্জনা করিবেন, কিন্তু অনেক চিন্তা করিয়া এ কথা স্থির বুঝিয়াছি, কুমারব্রত সাধারণ লোকের জন্য নহে — তাহাতে বল দান করে না, বল হরণ করে। স্ত্রী পুরুষ পরস্পরের দক্ষিণ হস্ত — তাহারা মিলিত থাকিলে তবেই সম্পূর্ণরূপে সংসারের সকল কাজের উপযোগী হইতে পারে। ' 
তোমার কী মনে হয় নির্মল। ( নির্মলা নিরুত্তর ) অক্ষয়বাবুও এই কথা নিয়ে সেদিন আমার সঙ্গে তর্ক করছিলেন — তাঁর অনেক কথার উত্তর দিতে পারি নি। 








চিরকুমার-সভা

নির্মলা। তা, হতে পারে। বোধ হয় কথাটার মধ্যে অনেকটা সত্য আছে। 
চন্দ্রবাবু। ‘গৃহস্থসন্তানকে সন্ন্যাসধর্মে দীক্ষিত না করিয়া গৃহাশ্রমকে উন্নত আদর্শে গঠিত করাই আমার মতে শ্রেষ্ঠ কর্তব্য। ‘ 
নির্মলা। এ কথাটা কিন্তু পূর্ণবাবু বেশ বলেছেন। 
চন্দ্রবাবু। আমিও কিছুদিন থেকে মনে করছিলেম কুমারব্রত গ্রহণের নিয়ম উঠিয়ে দেব। 
নির্মলা। আমারও বোধ হয় উঠিয়ে দিলে মন্দ হয় না। কী বল মামা। অন্য কেউ কি আপত্তি করবেন। অবলাকান্তবাবু, শ্রীশবাবু — 
চন্দ্রবাবু। আপত্তির কোনো কারণ নেই। 
নির্মলা। তবু একবার অবলাকান্তবাবুদের মত নিয়ে দেখা উচিত। 
চন্দ্রবাবু। মত তো নিতেই হবে। 
( পত্রপাঠ ) ‘ এ পর্যন্ত যাহা লিখিলাম সহজে লিখিয়াছি, এখন যাহা বলিতে চাহি তাহা লিখিতে কলম সরিতেছে না। ' 
নির্মলা। মামা, পূর্ণবাবু হয়তো কোনো গোপনীয় কথা লিখছেন, তুমি চেঁচিয়ে পড়ছ কেন। 
চন্দ্রবাবু। ঠিক বলেছ ফেনি। ( আপন মনে পাঠ ) কী আশ্চর্য, আমি কি সকল বিষয়েই অন্ধ। এতদিন তো আমি কিছুই বুঝতে পারি নি। নির্মল, পূর্ণবাবুর কোনো ব্যবহার কি কখনো তোমার কাছে — 
নির্মলা। হাঁ, পূর্ণবাবুর ব্যবহার আমার কাছে মাঝে মাঝে অত্যন্ত নির্বোধের মতো ঠেকেছিল। 
চন্দ্রবাবু। অথচ পূর্ণবাবু খুব বুদ্ধিমান। তা হলে তোমাকে খুলে বলি — পূর্ণবাবু বিবাহের প্রস্তাব করে পাঠিয়েছেন — 
নির্মলা। তুমি তো তাঁর অভিভাবক নও, তোমার কাছে প্রস্তাব — 
চন্দ্রবাবু। আমি যে তোমার অভিভাবক, এই পড়ে দেখো — 
নির্মলা। ( পত্র পড়িয়া রক্তিমমুখে ) এ হতেই পারে না। 
চন্দ্রবাবু। আমি তাঁকে কী বলব। 
নির্মলা। বোলো, কোনোমতে হতেই পারে না। 
চন্দ্রবাবু। কেন নির্মল, তুমি তো বলছিলে কুমারব্রত - পালনের নিয়ম সভা হতে উঠিয়ে দিতে তোমার আপত্তি নেই। 
নির্মলা। তাই বলেই কি যে প্রস্তাব করবে তাকেই — 
চন্দ্রবাবু। পূর্ণবাবু তো যে - সে নয়, অমন ভালো ছেলে — 
নির্মলা। মামা, তুমি এ - সব বিষয়ে কিছুই বোঝ না, তোমাকে বোঝাতে পারবও না — আমার কাজ আছে। 
[ প্রস্থানোদ্যম 


মামা, তোমার পকেটে ওটা কী উঁচু হয়ে আছে। 
চন্দ্রবাবু। ( চমকিয়া উঠিয়া ) হাঁ হাঁ, ভুলে গিয়েছিলেম, বেহারা আজ সকালে তোমার নামে লেখা একটা কাগজ আমাকে দিয়ে গেছে — 
নির্মলা। ( তাড়াতাড়ি কাগজ লইয়া ) দেখো দেখি মামা, কী অন্যায়, অবলাকান্তবাবুর লেখাটা সকালেই এসেছে, আমাকে দাও নি। আমি ভাবছিলেম তিনি হয়তো ভুলেই গেছেন। ভারি অন্যায়। 
চন্দ্রবাবু। অন্যায় হয়েছে বটে। কিন্তু  এর চেয়ে ঢের বেশি অন্যায় ভুল আমি প্রতি দিনই করে থাকি ফেনি — তুমিই তো আমাকে প্রত্যেক বার মাপ করে প্রশ্রয় দিয়েছ। 
 






চিরকুমার-সভা

নির্মলা। না, ঠিক অন্যায় নয় — আমিই অবলাকান্তবাবুর প্রতি মনে মনে অন্যায় করছিলেম, ভাবছিলেম — এই-যে, রসিকবাবু আসছেন। আসুন রসিকবাবু, মামা এইখানেই আছেন। 
  
রসিকের প্রবেশ 
  
চন্দ্রবাবু। এই - যে রসিকবাবু এসেছেন, ভালোই হয়েছে। 
রসিক। আমার আসাতেই যদি ভালো হয় চন্দ্রবাবু, তা হলে আপনাদের পক্ষে ভালো অত্যন্ত সুলভ। যখনই বলবেন তখনই আসব, না বললেও আসতে রাজি আছি। 
চন্দ্রবাবু। আমরা মনে করছি আমাদের সভা থেকে চিরকুমারব্রতের নিয়মটা উঠিয়ে দেব — আপনি কী পরামর্শ দেন। 
রসিক। আমি খুব নিঃস্বার্থভাবেই পরামর্শ দিতে পারব, কারণ, এ ব্রত রাখুন বা উঠিয়ে দিন আমার পক্ষে দুই - ই সমান। আমার পরামর্শ এই যে, উঠিয়ে দিন, নইলে সে কোন্‌ দিন আপনিই উঠে যাবে। আমাদের পাড়ার রামহরি মাতাল রাস্তার মাঝখানে এসে সকলকে ডেকে বলেছিল, বাবাসকল, আমি স্থির করেছি এইখানটাতেই আমি পড়ব। স্থির না করলেও সে পড়ত, অতএব স্থির করাটাই তার পক্ষে ভালো হয়েছিল। 
চন্দ্রবাবু। ঠিক বলেছেন রসিকবাবু, যে  জিনিস বলপূর্বক আসবেই তাকে বলপ্রকাশ করতে না দিয়ে আসতে দেওয়াই ভালো। আসছে রবিবারের পূর্বেই এই প্রস্তাবটা সকলের কাছে একবার তুলতে চাই। 
রসিক। আচ্ছা, শুক্রবারের সন্ধ্যাবেলায় আপনারা আমাদের ওখানে যাবেন, আমি সকলকে সংবাদ দিয়ে আনাব। 
চন্দ্রবাবু। রসিকবাবু, আপনার যদি সময় থাকে তা হলে আমাদের দেশে গোজাতির উন্নতি সম্বন্ধে একটা প্রস্তাব আপনাকে— 
রসিক। বিষয়টা শুনে খুব ঔৎসুক্য জন্মাচ্ছে, কিন্তু সময় খুব যে বেশি — 
নির্মলা। না রসিকবাবু, আপনি ও ঘরে চলুন, আপনার সঙ্গে অনেক কথা কবার আছে। মামা, তোমার লেখাটা শেষ করো, আমরা থাকলে ব্যাঘাত হবে। 
রসিক। তা হলে চলুন। 
নির্মলা। ( চলিতে চলিতে ) অবলাকান্তবাবু আমাকে তাঁর সেই লেখাটা পাঠিয়ে দিয়েছেন — আমার অনুরোধ যে তিনি মনে করে রেখেছিলেন সেজন্যে আপনি তাঁকে আমার ধন্যবাদ জানাবেন। 
রসিক। ধন্যবাদ না পেলেও আপনার অনুরোধ রক্ষা করেই তিনি কৃতার্থ। 
 






চিরকুমার-সভা
চতুর্থ দৃশ্য
অক্ষয়ের বাসা
জগত্তারিণী, পুরবালা ও অক্ষয়

জগত্তারিণী। বাবা অক্ষয়, দেখো তো, মেয়েদের নিয়ে আমি কী করি। নেপো বসে বসে কাঁদছে ; নীর রেগে অস্থির, সে বলে সে কোনোমতেই বেরোবে না। ভদ্রলোকের ছেলেরা আজ এখনই আসবে, তাদের এখন কী বলে ফেরাব। তুমিই বাপু, ওদের শিখিয়ে পড়িয়ে বিবি করে তুলেছ, এখন তুমিই ওদের সামলাও। 
[ প্রস্থান 
পুরবালা। সত্যি, আমি ওদের রকম দেখে অবাক হয়ে গেছি, ওরা কি মনে করেছে ওরা — 
অক্ষয়। বোধ হয় আমাকে ছাড়া আর - কাউকে ওরা পছন্দ করছে না ; তোমারই সহোদরা কিনা, রুচিটা তোমারই মতো। 
পুরবালা। ঠাট্টা রাখো, এখন ঠাট্টার সময় নয়। তুমি ওদের একটু বুঝিয়ে বলবে কি না বলো। তুমি না বললে ওরা শুনবে না। 
অক্ষয়। এত অনুগত! একেই বলে ভগ্নীপতিব্রতা শ্যালী। আচ্ছা, আমার কাছে একবার পাঠিয়ে দাও — দেখি। 
[ পুরবালার প্রস্থান 
  
নৃপবালা ও নীরবালার প্রবেশ 
  
নীরবালা। না, মুখুজ্জেমশায়, সে কোনোমতেই হবে না। 
নৃপবালা। মুখুজ্জেমশায়, তোমার দুটি পায়ে পড়ি, আমাদের যার - তার সামনে ও - রকম করে বের কোরো না। 
অক্ষয়। ফাঁসির হুকুম হলে একজন বলেছিল আমাকে বেশি উঁচুতে চড়িয়ো না, আমার মাথা ঘোরা ব্যামো আছে। তোদের যে তাই হল। বিয়ে করতে যাচ্ছিস, এখন দেখা দিতে লজ্জা করলে চলবে কেন। 
নীরবালা। কে বললে আমরা বিয়ে করতে যাচ্ছি। 
অক্ষয়। অহো, শরীরে পুলক সঞ্চার হচ্ছে। কিন্তু হৃদয় দুর্বল এবং দৈব বলবান, যদি দৈবাৎ প্রতিজ্ঞা ভঙ্গ করতে হয় — 
নীরবালা। না, ভঙ্গ হবে না। 
অক্ষয়। হবে না তো? তবে নির্ভয়ে এসো, যুবক - দুটোকে দেখা দিয়ে আধপোড়া করে ছেড়ে দাও — হতভাগারা বাসায় ফিরে গিয়ে মরে থাকুক। 
নীরবালা। অকারণে প্রাণিহত্যা করবার জন্য আমাদের এত উৎসাহ নেই। 
অক্ষয়। জীবের প্রতি কী দয়া! কিন্তু, সামান্য ব্যাপার নিয়ে গৃহবিচ্ছেদ করবার দরকার কী। তোদের মা দিদি যখন ধরে পড়েছেন এবং ভদ্রলোক দুটি যখন গাড়িভাড়া করে আসছে তখন একবার মিনিট - পাঁচেকের মতো দেখা দিস, তার পরে আমি আছি — তোদের অনিচ্ছায় কোনোমতেই বিবাহ দিতে দেব না। 
নীরবালা। কোনোমতেই না? 
 






চিরকুমার-সভা

অক্ষয়। কোনোমতেই না। 
পুরবালার প্রবেশ 
  
পুরবালা। আয়, তোদের সাজিয়ে দিই গে। 
নীরবালা। আমরা সাজব না। 
পুরবালা। ভদ্রলোকদের সামনে এইরকম বেশেই বেরোবি! লজ্জা করবে না! 
নীরবালা। লজ্জা করবে বৈকি দিদি, কিন্তু সেজে বেরোতে আরো বেশি লজ্জা করবে। 
অক্ষয়। উমা তপস্বিনীবেশে মহাদেবের মনোহরণ করেছিলেন, শকুন্তলা যখন দুষমন্তের হৃদয় জয় করেছিল তখন তার গায়ে একখানি বাকল ছিল — কালিদাস বলেন, সেও কিছু আঁট হয়ে পড়েছিল — তোমার বোনেরা সেই - সব পড়ে সেয়ানা হয়ে উঠেছে, সাজতে চায় না। 


পুরবালা। সে - সব হল সত্যযুগের কথা। কলিকালের দুষমন্ত মহারাজারা সাজ - সজ্জাতেই ভোলেন। 
অক্ষয়। যথা — 
পুরবালা। যথা তুমি। যেদিন তুমি দেখতে এলে, মা বুঝি আমাকে সাজিয়ে দেন নি? 
অক্ষয়। আমি মনে মনে ভাবলেম, সাজেও যখন একে সেজেছে তখন সৌন্দর্যে না জানি কত শোভা হবে। 
পুরবালা। আচ্ছা, তুমি থামো। নীরু, আয়। 
নীরবালা। না ভাই দিদি — 
পুরবালা। আচ্ছা, সাজ নাই করলি, চুল তো বাঁধতে হবে? 
অক্ষয়। — 
গান 
অলকে কুসুম না দিয়ো, 
শুধু শিথিল কবরী বাঁধিয়ো। 
কাজলবিহীন সজল নয়নে 
হৃদয়দুয়ারে ঘা দিয়ো। 
আকুল আঁচলে পথিকচরণে 
মরণের ফাঁদ ফাঁদিয়ো। 
না করিয়া বাদ মনে যাহা সাধ 
নিদয়া নীরবে সাধিয়ো। 
  
পুরবালা। তুমি আবার গান ধরলে! আমি কখন কী করি বলো দেখি। তাদের আসবার সময় হল — এখনো আমার খাবার তৈরি করা বাকি আছে। 
[ নৃপবালা ও নীরবালাকে লইয়া প্রস্থান 
  
 






চিরকুমার-সভা

রসিকের প্রবেশ 
  
অক্ষয়। পিতামহ ভীষ্ম, যুদ্ধের সমস্তই প্রস্তুত? 
রসিক। সমস্তই। বীরপুরুষ দুটিও সমাগত। 
অক্ষয়। এখন কেবল দিব্যাস্ত্র - দুটি সাজতে গেছেন। তুমি তা হলে সেনাপতির ভার গ্রহণ করো, আমি 
একটু অন্তরালে থাকতে ইচ্ছা করি। 
রসিক। আমিও প্রথমটা একটু আড়াল হই। 
[ রসিক ও অক্ষয়ের প্রস্থান 
শ্রীশ ও বিপিনের প্রবেশ 
  
শ্রীশ। বিপিন, তুমি তো আজকাল সংগীতবিদ্যার উপর চীৎকারশব্দে ডাকাতি আরম্ভ করেছ— কিছু আদায় করতে পারলে? 
বিপিন। কিছু না। সংগীতবিদ্যার দ্বারে সপ্তসুর অনবরত পাহারা দিচ্ছে, সেখানে কি আমার ঢোকবার জো আছে। কিন্তু এ প্রশ্ন কেন তোমার মনে উদয় হল। 
শ্রীশ। আজকাল মাঝে মাঝে কবিতায় সুর বসাতে ইচ্ছে করে। সেদিন বইয়ে পড়ছিলুম — 
কেন সারা দিন ধীরে ধীরে 
বালু নিয়ে শুধু খেল তীরে। 
চলে যায় বেলা,    রেখে মিছে খেলা 
ঝাঁপ দিয়ে পড়ো কালো নীরে। 
অকূল ছানিয়ে যা পাস তা নিয়ে 
হেসে কেঁদে চলো ঘরে ফিরে। 


— মনে হচ্ছিল এর সুরটা যেন জানি কিন্তু গাবার জো নেই। 
বিপিন। জিনিসটা মন্দ নয় হে — তোমার কবি লেখে ভালো। ওহে, ওর পরে আর - কিছু নেই? যদি শুরু করলে তবে শেষ করো। 
শ্রীশ। — 
নাহি জানি মনে কী বাসিয়া 
পথে বসে আছে কে আসিয়া। 
যে ফুলের বাসে অলস বাতাসে 
হৃদয় দিতেছে উদাসিয়া 
যেতে হয় যদি চলো নিরবধি 
সেই ফুলবন তলাশিয়া। 
বিপিন। বাঃ, বেশ! কিন্তু শ্রীশ, শেল্‌ফের কাছে তুমি কী খুঁজে বেড়াচ্ছ। 
 






চিরকুমার-সভা

শ্রীশ। সেই - যে সেদিন যে বইটাতে নাম লেখা দেখেছিলাম সেইটে — 
বিপিন। না ভাই, আজ ও - সব নয়। 
শ্রীশ। কী - সব নয়। 
বিপিন। তাঁদের কথা নিয়ে কোনো রকম — 
শ্রীশ। কী আশ্চর্য বিপিন। তাঁদের কথা নিয়ে আমি কি এমন কোনো আলোচনা করতে পারি যাতে — 
বিপিন। রাগ কোরো না ভাই — আমি নিজের সম্বন্ধেই বলছি, এই ঘরেই আমি অনেক সময় রসিকবাবুর সঙ্গে তাঁদের বিষয়ে যে ভাবে আলাপ করেছি, আজ সে ভাবে কোনো কথা উচ্চারণ করতেও সংকোচ বোধ হচ্ছে — বুঝছ না - 
শ্রীশ। কেন বুঝব না। আমি কেবল একখানি বই খুলে দেখবার ইচ্ছে করেছিলুম মাত্র — একটি কথাও উচ্চারণ করতুম না — 
বিপিন। না, আজ তাও না। আজ তাঁরা আমাদের সম্মুখে বেরোবেন, আজ আমরা যেন তার যোগ্য থাকতে পারি। 
শ্রীশ। বিপিন, তোমার সঙ্গে — 
বিপিন। না ভাই, আমার সঙ্গে তর্ক কোরো না, আমি হারলুম — কিন্তু বইটা রাখো। 
রসিকের প্রবেশ 
রসিক। এই - যে আপনারা এসে একলা বসে আছেন — কিছু মনে করবেন না — 
শ্রীশ। কিছু না। এই ঘরটি আমাদের সাদর সম্ভাষণ করে নিয়েছিল। 
রসিক। আপনাদের কত কষ্ট দেওয়া গেল। 
শ্রীশ। কষ্ট আর দিতে পারলেন কই। একটা কষ্টের মতো কষ্ট স্বীকার করবার সুযোগ পেলে কৃতার্থ হতুম। 
রসিক। যা হোক, অল্পক্ষণের মধ্যে চুকে যাবে এই এক সুবিধে। তার পরেই আপনারা স্বাধীন। ভেবে দেখুন দেখি, যদি এটা সত্যকার ব্যাপার হত তা হলেই ‘পরিণামে বন্ধনভয়ম্‌'। বিবাহ জিনিসটা মিষ্টান্ন দিয়েই শুরু হয়, কিন্তু সকল সময় মধুরেণ সমাপ্ত হয় না। আচ্ছা, আজ আপনারা দুঃখিতভাবে এরকম চুপচাপ করে বসে আছেন কেন বলুন দেখি। আমি বলছি, আপনাদের কোনো ভয় নেই। আপনারা বনের বিহঙ্গ, দুটিখানি সন্দেশ খেয়েই আবার বনে উড়ে যাবেন — কেউ আপনাদের বাঁধবে না। নাত্র ব্যাধশরাঃ পতন্তি পরিতো নৈবাত্র দাবানলঃ। দাবানলের পরিবর্তে ডাবের জল পাবেন। 
শ্রীশ। আমাদের সে দুঃখ নয় রসিকবাবু, আমরা ভাবছি — আমাদের দ্বারা কতটুকু উপকারই বা হচ্ছে। ভবিষ্যতের সমস্ত আশঙ্কা তো দূর করতে পারছি নে। 
রসিক। বিলক্ষণ! যা করছেন তাতে আপনারা দুটি অবলাকে চিরকৃতজ্ঞতাপাশে বদ্ধ করছেন — অথচ নিজেরা কোনোপ্রকার পাশেই বদ্ধ হচ্ছেন না। 
জগত্তারিণী। ( নেপথ্যে মৃদুস্বরে ) আঃ, নেপো কী ছেলেমানুষি করছিস। শিগ্‌গির চোখের জল মুছে ঘরের মধ্যে যা, লক্ষ্মী মা আমার — কেঁদে চোখ লাল করলে কী রকম ছিরি হবে ভেবে দেখ্‌ দেখি। — নীরো  যা না। তোদের সঙ্গে আর পারি নে বাপু। ভদ্রলোকদের কতক্ষণ বসিয়ে রাখবি। কী মনে করবেন। 


শ্রীশ। ঐ শুনেছেন রসিকবাবু? এ অসহ্য। এর চেয়ে রাজপুতদের কন্যাহত্যা ভালো। 
বিপিন। রসিকবাবু, এঁদের এই সংকট থেকে সম্পূর্ণ রক্ষা করবার জন্যে আপনি আমাদের যা বলবেন আমরা তাতেই প্রস্তুত আছি। 
 






চিরকুমার-সভা

রসিক। কিছু না, আপনাদের আর অধিক কষ্ট দেব না। কেবল আজকের দিনটা উত্তীর্ণ করে দিয়ে যান, তার পরে আপনাদের আর - কিছুই ভাবতে হবে না। 
শ্রীশ। ভাবতে হবে না? কী বলেন রসিকবাবু। আমরা কি পাষাণ। আজ থেকেই আমরা বিশেষরূপে এঁদের জন্যে ভাববার অধিকার পাব। 
বিপিন। এমন ঘটনার পর আমরা যদি এঁদের সম্বন্ধে উদাসীন হই তবে আমরা কাপুরুষ। 
শ্রীশ। এখন থেকে এঁদের জন্যে ভাবা আমাদের পক্ষে গর্বের বিষয় — গৌরবের বিষয়। 
রসিক। তা বেশ, ভাববেন, কিন্তু বোধ হয় ভাবা ছাড়া আর - কোনো কষ্ট করতে হবে না। 
শ্রীশ। আচ্ছা রসিকবাবু, আমাদের কষ্ট স্বীকার করতে দিতে আপনার এত আপত্তি হচ্ছে কেন। 
বিপিন। এঁদের জন্যে যদিই আমাদের কোনো কষ্ট করতে হয় সেটা যে আমরা সম্মান বলে জ্ঞান করব। 
শ্রীশ। দু দিন ধরে, রসিকবাবু, বেশি কষ্ট পেতে হবে না ব'লে আপনি ক্রমাগতই আমাদের আশ্বাস দিচ্ছেন — এতে আমরা বাস্তবিক দুঃখিত হয়েছি। 
রসিক। আমাকে মাপ করবেন — আমি আর কখনো এমন অবিবেচনার কাজ করব না। আপনারা কষ্ট স্বীকার করবেন। 
শ্রীশ। আপনি কি এখনো আমাদের চিনলেন না। 
রসিক। চিনেছি বৈকি, সেজন্যে আপনারা কিছুমাত্র চিন্তিত হবেন না। 
কুণ্ঠিত নৃপবালা ও নীরবালার প্রবেশ 
  
শ্রীশ। ( নমস্কার করিয়া ) রসিকবাবু, আপনি এঁদের বলুন আমাদের যেন মার্জনা করেন। 
বিপিন। আমরা যদি ভ্রমেও ওঁদের লজ্জা বা ভয়ের কারণ হই তবে তার চেয়ে দুঃখের বিষয় আমাদের পক্ষে আর কিছুই হতে পারে না, সেজন্যে যদি ক্ষমা না করেন তবে — 
রসিক। বিলক্ষণ! ক্ষমা চেয়ে অপরাধিনীদের অপরাধ আরও বাড়াবেন না। এঁদের অল্প বয়স, মান্য অতিথিদের কিরকম সম্ভাষণ করা উচিত তা যদি এঁরা হঠাৎ ভুলে গিয়ে নতমুখে দাঁড়িয়ে থাকেন তা হলে আপনাদের প্রতি অসদ্ভাব কল্পনা করে এঁদের আরো লজ্জিত করবেন না। নৃপদিদি, নীরদিদি, কী বল ভাই। যদিও এখনো তোমাদের চোখের পাতা শুকোয় নি তবু এঁদের প্রতি তোমাদের মন যে বিমুখ নয় সে কথা কি জানাতে পারি। 
নৃপ ও নীরু লজ্জিত নিরুত্তর 
না, একটু আড়ালে জিজ্ঞাসা করা দরকার। ( জনান্তিকে ) ভদ্রলোকদের এখন কী বলি বলো তো ভাই। বলব কি, তোমরা যত শীঘ্র পার বিদায় হও। 
নীরবালা। ( মৃদুস্বরে ) রসিকদাদা, কী বক তার ঠিক নেই, আমরা কি তাই বলেছি — আমরা কি জানতুম এঁরা এসেছেন। 
রসিক। ( শ্রীশ ও বিপিনের প্রতি ) এঁরা বলছেন — 

সখা, কী মোর কলমে লেখি — 
তাপন বলিয়া তপনে ডরিনু, 
চাঁদের কিরণ দেখি। 
 






চিরকুমার-সভা

— এর উপরে আপনাদের আর কিছু বলবার আছে? 
নীরবালা। ( জনান্তিকে ) আঃ রসিকদাদা, কী বলছ তার ঠিক নেই। ও কথা আমরা কখন বললুম। 
রসিক। ( শ্রীশ ও বিপিনের প্রতি ) এঁদের মনের ভাবটা আমি সম্পূর্ণ ব্যক্ত করতে পারি নি বলে এঁরা আমাকে ভর্ৎ সনা করছেন। এঁরা বলতে চান চাঁদের কিরণ বললেও যথেষ্ট বলা হয় না — তার চেয়ে আরো যদি — 
নীরবালা। ( জনান্তিকে ) তুমি অমন কর যদি তা হলে আমরা চলে যাব। 


রসিক। সখি, ন্‌ যুক্তম্‌ অকৃতসৎকারম্‌ অতিথিবিশেষম্‌ উজ্‌ঝিত্বা স্বচ্ছন্দতো গমনম্‌। ( শ্রীশ ও বিপিনের প্রতি ) এঁরা বলছেন এঁদের যথার্থ মনের ভাবটি যদি আপনাদের কাছে ব্যক্ত করে বলি, তা হলে এঁরা লজ্জায় এ ঘর থেকে চলে যাবেন। 
[ নীরবালা ও নৃপবালার প্রস্থানোদ্যম 
শ্রীশ। রসিকবাবুর অপরাধে আপনারা নির্দোষদের সাজা দেবেন কেন। আমরা তো কোনোপ্রকার প্রগল্‌ভতা করি নি। 
নৃপবালা ও নীরবালার ‘ন যযৌ ন তসেথৗ' ভাব
বিপিন। ( নীরকে লক্ষ্য করিয়া ) পূর্বকৃত কোনো অপরাধ যদি থাকে তো ক্ষমা প্রার্থনার অবকাশ কি দেবেন না। 
রসিক। ( জনান্তিকে ) এই ক্ষমাটুকুর জন্যে বেচারা অনেক দিন থেকে সুযোগ প্রত্যাশা করছে। 
নীরবালা। ( জনান্তিকে ) অপরাধ কী হয়েছে যে ক্ষমা করতে যাব। 
রসিক। ( বিপিনের প্রতি ) ইনি বলছেন আপনার অপরাধ এমন মনোহর যে তাকে ইনি অপরাধ বলে লক্ষ্যই করেন নি। কিন্তু, আমি যদি সেই খাতাটি হরণ করতে সাহসী হতেম তবে সেটা অপরাধ হত — আইনের বিশেষ ধারায় এইরকম লিখছে। 
বিপিন। ঈর্ষা করবেন না রসিকবাবু। আপনারা সর্বদাই অপরাধ করবার সুযোগ পান এবং সেজন্যে দণ্ডভোগ করে কৃতার্থ হন। আমি দৈবক্রমে একটা অপরাধ করবার সুযোগ পেয়েছিলুম, কিন্তু এতই অধম যে দণ্ডনীয় বলেও গণ্য হলেম না, ক্ষমা পাবার যোগ্যতাও লাভ করলেম না। 
রসিক। বিপিনবাবু, একেবারে হতাশ হবেন না। শাস্তি অনেক সময় বিলম্বে আসে, কিন্তু নিশ্চিত আসে। ফস্‌ করে মুক্তি না পেতেও পারেন। 
ভৃত্যের প্রবেশ 
ভৃত্য। জলখাবার তৈরি। 
[ নৃপবালা ও নীরবালার প্রস্থান 
শ্রীশ। আমরা কি দুর্ভিক্ষের দেশ থেকে আসছি রসিকবাবু। জলখাবারের জন্যে এত তাড়া কেন। 
রসিক। মধুরেণ সমাপয়েৎ। 
শ্রীশ। ( নিশ্বাস ফেলিয়া ) কিন্তু সমাপনটা তো মধুর নয়। ( জনান্তিকে বিপিনের প্রতি ) কিন্তু বিপিন, এঁদের তো প্রতারণা করে যেতে পারব না। 
বিপিন। ( জনান্তিকে ) তা যদি করি তবে আমরা পাষণ্ড। 
শ্রীশ। ( জনান্তিকে ) এখন আমাদের কর্তব্য কী। 
বিপিন। ( জনান্তিকে ) সে কি আর জিজ্ঞাসা করতে হবে। 
রসিক। আপনারা দেখছি ভয় পেয়ে গেছেন। কোনো আশঙ্কা নেই, শেষকালে যেমন করেই হোক আমি আপনাদের উদ্ধার করবই। 
 






চিরকুমার-সভা

শ্রীশ ও বিপিন আহারে প্রবৃত্ত হইল 

ঘরের অন্য দিকে অক্ষয় ও জগত্তারিণীর প্রবেশ 
  
জগত্তারিণী। দেখলে তো বাবা, কেমন ছেলে দুটি? 
অক্ষয়। মা, তোমার পছন্দ ভালো, এ কথা তো আমি অস্বীকার করতে পারি নে। 
জগত্তারিণী। মেয়েদের রকম দেখলে তো বাবা? এখন কান্নাকাটি কোথায় গেছে তার ঠিক নেই। 
অক্ষয়। ঐ তো ওদের দোষ। কিন্তু মা, তোমাকে নিজে গিয়ে আশীর্বাদ ক'রে ছেলেদুটিকে দেখতে হচ্ছে। 
জগত্তারিণী। সে কি ভালো হবে অক্ষয়। ওরা কি পছন্দ জানিয়েছে। 
অক্ষয়। খুব জানিয়েছে। এখন তুমি নিজে এসে আশীর্বাদ করে গেলেই চট্‌পট্‌ স্থির হয়ে যায়। 
জগত্তারিণী। তা বেশ, তোমরা যদি বল, তা যাব, আমি ওদের মার বয়সী — আমার লজ্জা কিসের। 
  


পুরবালার প্রবেশ 
  
জগত্তারিণী। কী আর বলব পুরো, এমন সোনার চাঁদ ছেলে। 
পুরবালা। তা জানতুম। নীর - নৃপর অদৃষ্টে কি খারাপ ছেলে হতে পারে। 
অক্ষয়। তাদের বড়দিদির অদৃষ্টের আঁচ লেগেছে আর - কি। 
পুরবালা। আচ্ছা, থামো। যাও দেখি, তাদের সঙ্গে একটু আলাপ করো গে ; কিন্তু শৈল গেল কোথায়। 
অক্ষয়। সে খুশি হয়ে দরজা বন্ধ করে পুজোয় বসেছে। 
শ্রীশ ও বিপিনের নিকট আসিয়া 
ব্যাপারটা কী। রসিকদা, আজকাল তো খুব খাওয়াচ্ছ দেখছি। প্রত্যহ যাকে দু বেলা দেখছ তাকে হঠাৎ ভুলে গেলে? 
রসিক। এঁদের নূতন আদর, পাতে যা পড়ছে তাতেই খুশি হচ্ছেন। তোমার আদর পুরোনো হয়ে এল, তোমাকে নূতন করে খুশি করি এমন সাধ্য নেই ভাই। 
অক্ষয়। কিন্তু শুনেছিলেম, আজকের সমস্ত মিষ্টান্ন এবং এ পরিবারের সমস্ত অনাস্বাদিত মধু উজাড় করে নেবার জন্যে দুটি অখ্যাতনামা যুবকের অভ্যুদয় হবে — এঁরা তাঁদেরই অংশে ভাগ বসাচ্ছেন নাকি। ওহে রসিকদা, ভুল কর নি তো? 
রসিক। ভুলের জন্যেই তো আমি বিখ্যাত। বড়োমা জানেন তাঁর বুড়ো রসিককাকা যাতে হাত দেবেন তাতেই গলদ হবে। 
অক্ষয়। বল কী রসিকদাদা। করেছ কী। সে দুটি ছেলেকে কোথায় পাঠালে? 
রসিক। ভ্রমক্রমে তাঁদের ভুল ঠিকানা দিয়েছি। 
অক্ষয়। সে বেচারাদের কী গতি হবে। 
রসিক। বিশেষ অনিষ্ট হবে না। তাঁরা কুমারটুলিতে নীলমাধব চৌধুরির বাড়িতে এতক্ষণে জলযোগ সমাধা করেছেন। বনমালী ভট্টাচার্য তাঁদের তত্ত্বাবধানের ভার নিয়েছেন। 
 






চিরকুমার-সভা

অক্ষয়। তা যেন বুঝলুম, মিষ্টান্ন সকলেরই পাতে পড়ল, কিন্তু তোমারই জলযোগটি কিছু কটু রকম হবে। এইবেলা ভ্রম সংশোধন করে নাও। শ্রীশবাবু, বিপিনবাবু, কিছু মনে কোরো না — এর মধ্যে একটু পারিবারিক রহস্য আছে। 
শ্রীশ। সরলপ্রকৃতি রসিকবাবু সে রহস্য আমাদের নিকট ভেদ করেই দিয়েছেন। আমাদের ফাঁকি দিয়ে আনেন নি। 
বিপিন। মিষ্টান্নের থালায় আমরা অনধিকার আক্রমণ করি নি, শেষ পর্যন্ত তার প্রমাণ দিতে প্রস্তুত আছি। 
অক্ষয়। বল কী বিপিনবাবু। তা হলে চিরকুমার - সভাকে চিরজন্মের মতো কাঁদিয়ে এসেছ? জেনেশুনে, ইচ্ছাপূর্বক? 
রসিক। না না, তুমি ভুল করছ অক্ষয়। 
অক্ষয়। আবার ভুল? আজ কি সকলেরই ভুল করবার দিন হল নাকি। — 
গান 



ভুলে ভুলে আজ ভুলময়। 
ভুলের লতায় বাতাসের ভুলে 

ফুলে ফুলে হোক ফুলময়। 


আনন্দ - ঢেউ ভুলের সাগরে উছলিয়া হোক কূলময়। 


রসিক। এ কী, বড়োমা আসছেন যে! 
অক্ষয়। আসবারই তো কথা। উনি তো কুমারটুলির ঠিকানায় যাবেন না। 
জগত্তারিণীর প্রবেশ 

শ্রীশ ও বিপিনের ভূমিষ্ঠ হইয়া প্রণাম 
দুইজনকে দুই মোহর দিয়া জগত্তারিণীর আশীর্বাদ। জনান্তিকে অক্ষয়ের সহিত জগত্তারিণীর আলাপ

  
অক্ষয়। মা বলছেন, তোমাদের আজ ভালো করে খাওয়া হল না, সমস্তই পাতে পড়ে রইল। 
শ্রীশ। আমরা দুবার চেয়ে নিয়ে খেয়েছি। 
বিপিন। যেটা পাতে পড়ে আছে ওটা তৃতীয় কিস্তি। 


শ্রীশ। ওটা না পড়ে থাকলে আমাদেরই পড়ে থাকতে হত। 
জগত্তারিণী। ( জনান্তিকে ) তা হলে তোমরা ওঁদের বসিয়ে কথাবার্তা কও বাছা, আমি আসি। 
[ প্রস্থান 
রসিক। না, এ ভারি অন্যায় হল। 
অক্ষয়। অন্যায়টা কী হল। 
রসিক। আমি ওঁদের বার বার করে বলে এসেছি যে, ওঁরা কেবল আজ আহারটি করেই ছুটি পাবেন, কোনোরকম বধবন্ধনের আশঙ্কা নেই। কিন্তু — 
শ্রীশ। ওর মধ্যে কিন্তুটা কোথায় রসিকবাবু। আপনি অত চিন্তিত হচ্ছেন কেন। 
রসিক। বলেন কী শ্রীশবাবু, আপনাদের আমি কথা দিয়েছি যখন — 
বিপিন। তা বেশ তো, এমনিই কী মহাবিপদে ফেলেছেন। 
শ্রীশ। মা আমাদের যে আশীর্বাদ করে গেলেন আমারা যেন তার যোগ্য হই। 
 






চিরকুমার-সভা

রসিক। না না, শ্রীশবাবু, সে কোনো কাজের কথা নয়। আপনারা যে দায়ে পড়ে ভদ্রতার খাতিরে — 
বিপিন। রসিকবাবু, আমাদের প্রতি অবিচার করবেন না — দায়ে পড়ে — 
রসিক। দায় নয় তো কী মশায়। সে কিছুতেই হবে না। আমি বরঞ্চ সেই ছেলেদুটোকে বনমালীর হাত ছাড়িয়ে কুমারটুলি থেকে এখনো ফিরিয়ে আনব, তবু — 
শ্রীশ। আপনার কাছে কী অপরাধ করেছি রসিকবাবু। 
রসিক। না না, এ তো অপরাধের কথা হচ্ছে না। আপনারা ভদ্রলোক, কৌমার্যব্রত অবলম্বন করেছেন — আমার অনুরোধে পড়ে পরের উপকার করতে এসে শেষকালে — 
বিপিন। শেষকালে নিজের উপকার করে ফেলব এটুকু আপনি সহ্য করতে পারবেন না — এমনি হিতৈষী বন্ধু! 
শ্রীশ। আমরা যেটাকে সৌভাগ্য বলে স্বীকার করছি — আপনি তার থেকে আমাদের বঞ্চিত করতে চেষ্টা করছেন কেন। 
রসিক। শেষকালে আমাকে দোষ দেবেন না। 
বিপিন। নিশ্চয় দেব, যদি না আপনি স্থির হয়ে শুভকর্মে সহায়তা করেন। 
রসিক। আমি এখনো সাবধান করছি — 
 গতং তদ্‌গাম্ভীর্যং তটমপি চিতং জালিকশতৈঃ 
সখে হংসোত্তিষ্ঠ ত্বরিতমমুতো গচ্ছ সরসঃ। 
  
সে গাম্ভীর্য গেল কোথা,      নদীতট হেরো হোথা 
জালিকেরা জালে ফেলে ঘিরে — 
সখে হংস, ওঠো ওঠো,      সময় থাকিতে ছোটো 
হেথা হতে মানসের তীরে। 
শ্রীশ। কিছুতেই না। তা, আপনার সংস্কৃত শ্লোক ছুঁড়ে মারলেও সখা হংসরা কিছুতেই এখান থেকে নড়ছেন না। 
রসিক। স্থান খারাপ বটে, নড়বার জো নেই। আমি তো অচল হয়ে বসে আছি — হায় হায় — 
অয়িকুরঙ্গ তপোবনবিভ্রমাৎ 
উপগতাসি কিরাতপুরীমিমাম্‌। 
  
ভৃত্যের প্রবেশ 
  
ভৃত্য। চন্দ্রবাবু এসেছেন। 
অক্ষয়। এইখানেই ডেকে নিয়ে আয়। 
[ ভৃত্যের প্রস্থান 


রসিক। একেবারে দারোগার হাতে চোর - দুটিকে সমর্পণ করে দেওয়া হোক। 
  
 






চিরকুমার-সভা

চন্দ্রবাবুর প্রবেশ 
  
চন্দ্রবাবু। এই - যে, আপনারা এসেছেন। পূর্ণবাবুকেও দেখছি। 
অক্ষয়। আজ্ঞে না, আমি পূর্ণ নই, তবু অক্ষয় বটে। 
চন্দ্রবাবু। অক্ষয়বাবু। তা, বেশ হয়েছে, আপনাকেও দরকার ছিল। 
অক্ষয়। আমার মতো অদরকারি লোককে যে  দরকারে লাগাবেন তাতেই লাগতে পারি — বলুন কী করতে হবে। 
চন্দ্রবাবু। আমি ভেবে দেখেছি আমাদের সভা থেকে কুমারব্রতের নিয়ম না ওঠালে সভাকে অত্যন্ত সংকীর্ণ করে রাখা হচ্ছে। শ্রীশবাবু বিপিনবাবুকে এই কথাটা একটু ভালো করে বোঝাতে হবে। 
অক্ষয়। ভারি কঠিন কাজ, আমার দ্বারা হবে কিনা সন্দেহ। 
চন্দ্রবাবু। একবার একটা মতকে ভালো ব'লে গ্রহণ করেছি ব'লেই সেটাকে পরিত্যাগ করবার ক্ষমতা দূর করা উচিত নয়। মতের চেয়ে বিবেচনাশক্তি বড়ো। শ্রীশবাবু, বিপিনবাবু — 
শ্রীশ। আমাদের অধিক বলা বাহুল্য — 
চন্দ্রবাবু। কেন বাহুল্য। আপনারা যুক্তিতেও কর্ণপাত করবেন না? 
বিপিন। আমরা আপনারই মতে — 
চন্দ্রবাবু। আমার মত এক সময় ভ্রান্ত ছিল সে কথা স্বীকার করছি, আপনারা এখনো সেই মতেই — 
রসিক। এই - যে পূর্ণবাবু আসছেন। আসুন আসুন। 
পূর্ণর প্রবেশ 
  
চন্দ্রবাবু। পূর্ণবাবু, তোমার প্রস্তাবমতে আমাদের সভা থেকে কুমারব্রত তুলে দেবার জন্যেই আজ আমরা এখানে মিলিত হয়েছি। কিন্তু, শ্রীশবাবু এবং বিপিনবাবু অত্যন্ত দৃঢ়প্রতিজ্ঞ, এখন ওঁদের বোঝাতে পারলেই — 
রসিক। ওঁদের বোঝাতে আমি ত্রুটি করি নি চন্দ্রবাবু — 
চন্দ্রবাবু। আপনার মতো বাগ্মী যদি ফল না পেয়ে থাকেন তা হলে — 
রসিক। ফল যা পেয়েছি ‘তা ফলেন পরিচীয়তে'। 
চন্দ্রবাবু। কি বলছেন ভালো বুঝতে পারছি নে। 
অক্ষয়। ওহে রসিকদা, চন্দ্রবাবুকে খুব স্পষ্ট করে বুঝিয়ে দেওয়া দরকার। আমি দুটি প্রত্যক্ষ প্রমাণ এখনই এনে উপস্থিত করছি। 
শ্রীশ। পূর্ণবাবু, ভালো আছেন তো? 
পূর্ণ। হাঁ। 
বিপিন। আপনাকে একটু শুকনো দেখাচ্ছে। 
পূর্ণ। না, কিছু না। 
শ্রীশ। আপনাদের পরীক্ষার আর তো দেরি নেই। 
পূর্ণ। না। 
 






চিরকুমার-সভা

নৃপবালা ও নীরবালাকে লইয়া অক্ষয়ের প্রবেশ 
  
অক্ষয়। ( নৃপবালা ও নীরবালার প্রতি ) ইনি চন্দ্রবাবু, ইনি তোমাদের গুরুজন, এঁকে প্রণাম করো। ( নৃপ ও নীরর প্রণাম ) চন্দ্রবাবু, নূতন নিয়মে আপনাদের সভায় এই দুটি সভ্য বাড়ল। 
চন্দ্রবাবু। বড়ো খুশি হলেম। এঁরা কে। 
অক্ষয়। আমার সঙ্গে এঁদের সম্বন্ধ খুব ঘনিষ্ঠ। এঁরা আমার দুটি শ্যালী। শ্রীশবাবু এবং বিপিনবাবুর সঙ্গে এঁদের সম্বন্ধ শুভলগ্নে আরো ঘনিষ্ঠতর হবে। এঁদের প্রতি দৃষ্টি করলেই বুঝবেন, রসিকবাবু এই যুবক - দুটির যে মতের পরিবর্তন করিয়েছেন সে কেবলমাত্র বাগ্মীতার দ্বারা নয়। 


চন্দ্রবাবু। বড়ো আনন্দের কথা। 
পূর্ণবাবু। শ্রীশবাবু, বড়ো খুশি হলুম। বিপিনবাবু, আপনাদের বড়ো সৌভাগ্য। আশা করি অবলাকান্তবাবুও বঞ্চিত হন নি, তাঁরও একটি — 
নির্মলার প্রবেশ 
  
চন্দ্রবাবু। নির্মলা, শুনে খুশি হবে, শ্রীশবাবু এবং বিপিনবাবুর সঙ্গে এঁদের বিবাহের সম্বন্ধ স্থির হয়ে গেছে। তা হলে কুমারব্রত উঠিয়ে দেওয়া সম্বন্ধে প্রস্তাব উত্থাপন করাই বাহুল্য। 
নির্মলা। কিন্তু অবলাকান্তবাবুর মত তো নেওয়া হয় নি — তাঁকে এখানে দেখছি নে — 
চন্দ্রবাবু। ঠিক কথা, আমি সেটা ভুলেই গিয়েছিলুম — তিনি আজ এখনো এলেন না কেন। 
রসিক। কিছু চিন্তা করবেন না, তাঁর পরিবর্তন দেখলে আপনারা আরো আশ্চর্য হবেন। 
অক্ষয়। চন্দ্রবাবু, এবারে আমাকেও দলে নেবেন। সভাটি যেরকম লোভনীয় হয়ে উঠল এখন আমাকে ঠেকিয়ে রাখতে পারবেন না। 
চন্দ্রবাবু। আপনাকে পাওয়া আমাদের সৌভাগ্য। 
অক্ষয়। আমার সঙ্গে সঙ্গে আর - একটি সভ্যও পাবেন। আজকের সভায় তাঁকে কিছুতেই উপস্থিত করতে পারলেম না। এখন তিনি নিজেকে সুলভ করবেন না — বাসরঘরে ভূতপূর্ব কুমার - সভাটিকে সাধ্যমত পিণ্ডদান করে তার পরে যদি দেখা দেন। এইবার অবশিষ্ট সভ্যটি এলেই আমাদের চিরকুমার - সভা সম্পূর্ণ সমাপ্ত হয়। 
শৈলবালার প্রবেশ 
  
শৈলবালা। ( চন্দ্রবাবুকে প্রণাম করিয়া ) আমাকে ক্ষমা করবেন। 
শ্রীশ। এ কী, অবলাকান্তবাবু — 
অক্ষয়। আপনারা মত - পরিবর্তন করেছেন, ইনি বেশ - পরিবর্তন করেছেন মাত্র। 
রসিক। শৈলজা ভবানী এতদিন কিরাতবেশ ধারণ করেছিলেন, আজ ইনি আবার তপস্বিনীবেশ গ্রহণ করলেন। 
চন্দ্রবাবু। নির্মলা, আমি কিছুই বুঝতে পারছি নে। 
নির্মলা। অন্যায়! ভারি অন্যায়! অবলাকান্তবাবু — 
 






চিরকুমার-সভা

অক্ষয়। নির্মলা দেবী ঠিক বলেছেন — অন্যায়। কিন্তু, সে বিধাতার অন্যায়। এঁর অবলাকান্ত হওয়াই উচিত ছিল, কিন্তু ভগবান এঁকে বিধবা শৈলবালা করে কী মঙ্গল সাধন করছেন সে রহস্য আমাদের অগোচর। 
শৈলবালা। ( নির্মলার প্রতি ) আমি অন্যায় করেছি, সে অন্যায়ের প্রতিকার আমার দ্বারা কী হবে? আশা করি কালে সমস্ত সংশোধন হয়ে যাবে। 
পূর্ণ। ( নির্মলার নিকটে আসিয়া ) এই অবকাশে আমি আপনার কাছে ক্ষমা প্রার্থনা করি, চন্দ্রবাবুর পত্রে আমি যে স্পর্ধা প্রকাশ করেছিলুম সে আমার পক্ষে অন্যায় হয়েছিল — আমার মতো অযোগ্য — 
চন্দ্রবাবু। কিছু অন্যায় হয় নি পূর্ণবাবু, আপনার যোগ্যতা যদি নির্মলা না বুঝতে পারেন তো সে নির্মলারই বিবেচনার অভাব। 
[ নির্মলার নতমুখে নিরুত্তরে প্রস্থান 
রসিক। ( পূর্ণের প্রতি জনান্তিকে ) ভয় নেই পূর্ণবাবু, আপনার দরখাস্ত মঞ্জুর — প্রজাপতির আদালতে ডিক্রি পেয়েছেন— কাল প্রত্যুষেই জারি করতে বেরোবেন। 
শ্রীশ। ( শৈলবালার প্রতি ) বড়ো ফাঁকি দিয়েছেন। 
বিপিন। সম্বন্ধের পূর্বেই পরিহাসটা করে নিয়েছেন। 
শৈলবালা। পরে তাই বলে নিষ্কৃতি পাবেন না। 
বিপিন। নিষ্কৃতি চাই নে। 
রসিক। এইবারে নাটক শেষ হল। এইখানে ভরতবাক্য উচ্চারণ করে দেওয়া যাক — 
সর্বস্তরতু দুর্গাণি সর্বো ভদ্রাণি পশ্যতু। 
সর্বঃ কামানবাপ্নোতু সর্বঃ সর্বত্র নন্দতু।।
 

